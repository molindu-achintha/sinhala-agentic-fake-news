date,content
කතෘ මණ්ඩලය  2019 අප්‍රේල් මස 24,"( ඉන්දිකා රාමනායක)
 
ක්‍රියාත්මක වන පරිදි අද රාත්‍රී 10 සිට හෙට අලුයම 4 දක්වා පොලිස් ඇදිරිනීතිය ක්‍රියාත්මක කෙරෙන බව පොලිස් මාධ්‍ය ප්‍රකාශක කාර්යාලය කියයි."
කතෘ මණ්ඩලය  2019 අප්‍රේල් මස 24,"කොළඹ සිනමන් ග්‍රෑන්ඩ් හෝටලයේ මරාගෙන මැරෙන බෝම්බ ප්‍රහාරය සිදුකළ මොහොමඩ් ඊබ්‍රහීම් ඉන්ෂාෆ් අහමඩ් නමැත්තාට අයත් වැල්ලම්පිටියේ තඹ කර්මාන්තශාලාවේ තිබූ ද්‍රව්‍ය තොගයක් කිසියම් පිරිසක් විසින් අනවසරයෙන් ඉවත්කරගෙන ගොස් ඇති බවට ප්‍රදේශයේ සිවිල් ආරක්ෂක කමිටුව චෝදනා කරනවා.
මේ සම්බන්ධයෙන් අප කළ විමසීමකදී පොලිස් මාධ්‍ය ප්‍රකාශක පොලිස් අධිකාරී රුවන් ගුණසේකර මහතා සඳහන් කළේ අදාළ සිද්ධිය සම්බන්ධයෙන් පරීක්ෂණයක් ආරම්භ කර ඇති බවයි.
පාස්කු ඉරුදින සිනමන් ග්‍රෑන්ඩ් හෝටලයේදී මරාගෙන මැරෙන බෝම්බ ප්‍රහාරය එල්ල කළ මොහොමඩ් ඊබ්‍රහීම් ඉන්ෂාෆ් අහමඩ් නමැත්තාට අයත් වැල්ලම්පිටිය ප්‍රදේශයේ පිහිටි තඹ කර්මාන්ත ශාලාව ඉන් පසුදින වැල්ලම්පිටිය පොලිසිය විශේෂ පරීක්ෂාවකට ලක්කළා. ඒ, පිපිරීම්වලට යොදාගැණුනු බෝම්බ එහි නිපදවා ඇති බවට වූ සැකයක් මතයි.
 පසුව මෙම කර්මාන්ත ශාලාව සම්බන්ධයෙන් විශේෂ පරීක්ෂණයක් ආරම්භ වූ අතර, ඊට විශේෂ පොලිස් ආරක්ෂාවක් යෙදවීමටද කටුයුතු කළා. එම පරීක්ෂණ වලින් අනාවරනය වූයේ එම තොරතුර අසත්‍යක් බවයි.
"
කතෘ මණ්ඩලය  2019 අප්‍රේල් මස 24,"ප්‍රහාරය එල්ල කළ මරාගෙන මැරෙන බෝමබකරුගේ සියලු විස්තර දැන් හෙළි වී හමාරය. ඔහු විශාල බෑගයක් එල්ලාගෙන ප්‍රහාරයට පැමිණෙන සී.සී.ටී.වී දර්ශන නිකුත් වී ඇත. එදින ඉරිදා දහම් පාසල් දිනයකි. සියොන් දේවස්ථානයේ පුංචි දරු පැටවුන්ගෙන් පිරි ගොස් තිබිණි. ඒ වන විට වේලාව 8ට ආසන්නය. දේවස්ථානයේ පුජාව ආරම්භ වන්නේ 9ටය. ඒ සඳහා සහභාගී වීමට බොහෝ පිරිසක් ඒ වන විටත් දේවස්ථාන භූමියේ රැඳී සිටිති. තවත් පිරිස් ලහියේ රොක් වෙමිනි. පූජාව ආරම්භ කිරීමට තිබුණේ විනාඩි කිහිපයකි. දේවස්ථානය පුපුරා හැලුණේය. පුදබිම ලේ විලක් විය. අවට තිබූ වාහන සියල්ල ඒ ගින්නේ දැවී අළු වුණේය.

දේවස්ථානය තුළ රැස් වී සිටි පිරිස 450කට අධිකය. එහෙත් කොච්චිකඩේ පල්ලියේ හා කටුවාපිටිය පල්ලියේ සිදුවූ පුපුරා යෑම්වලට අනතුරුව සිදුවූ ව්‍යසනයන්ට සාපේක්ෂව ලියෝන් දේවස්ථානයේ වූ හානිය අඩුය. ඒ හානිය අවම කරමින් ජීවිතය පූජා කළ පුද්ගලයෙකු ගැන මඩකලපුව ලියෝන් දේවස්ථානයෙන් වාර්තා වන්නේය. මඩකලපුවේ මිනිසුන්ට වීරයෙකු වී සිටිනා ඔහු රමේෂ් රාජුය."
කතෘ මණ්ඩලය  2019 අප්‍රේල් මස 24,විනීතා එම් ගමගේ දේවස්ථාන තුනක් සුපිරි හෝටල් තුනක් ඇතුළු ස්ථාන අටක දී ඉකුත් දා සිදුවූ බෝම්බ පිපිරවීම ගැන ඇමතිවරු හා ඉහළ නිලධාරින් දැන සිට ඇතත් එම අපරාධය සිදුවන්න නොදී වළක්වා නොගැනීමෙන් ජනතාවගේ මූලික අයිතිවාසිකම අහිමි වී ඇති බැවින් ශ්රේෂ්ඨාධිකරණ මූලික අයිතිවාසිකම පෙත්සමක ඉදිරිපත් කරන බව නීතිඥ සංවිධාන ජාතික එකමුතුවේ සභාපති නීතිඥ මනෝජ් ගමගේ මහතා පැවැසීය එම අපරාධය සිදුවන්න දී නිහඩව බලා සිටීමෙ දණ්ඩ නීති සංග්රහ අපරාධ නඩු විධාන සංග්රහ ත්රස්තවාද වැලැක්වීමේ පනත ඇතුළු නීති ගණනාවක් යටතේ මේ පිරිස අත් අඩංගුව ගත හැකි වරදක් කර ඇතැයි ද ගමගේ මහතා කීය නීතියේ ආධිපත්ය සුරැුකී ඇති රටක් නම් වහා මේ පිරිස් අත් අඩංගුව ගත යුතු යැයි ද හෙතෙම සදහන් කළේය එල් ටී ටී ඊ් ක්රියාකාරකම් ඇති කාලයේ වත් මෙවැනි තත්ත්වයක් උදා නොවූ යේ යැයි පැවසූ නීතිඥ සංගම් සභාපතිවරයා රජයේ ප්රබලයි පවා මේ දේශීය කල්ලි බව කියද්දී මෙය අයි එස් අයි එස් සංවිධානයේ වැඩක් බව පරික්ෂණ යට ගැසිමට ගන්නා උත්සාහයක දැයි සැක සිතෙන බව ද කීය රජය වහාම දේශීය බුද්ධි අංශ පණගැන්වීම කටයුතු කළ යුතු බව මේ සිද්ීධන්ට ඇදාල දේශීය සබදතා ඇති සියලූ දෙනා අත් අඩංගුව ගත යුතු බව කී ගමගේ මහතා ජනාධිපතිවරයාට හෝ අගමැතිවරයාට මෙහි වගකීමෙන් මිදිය නොහැකි බව ද කියා සිටියේය බුද්ධි අංශ සොයාගත තොරතුරු බලධාරින් දෙනවා වෙනුවට ෆේස්බුක් සමාජ ජාලයට මුදා හැරියේ නම් මේ ජීවිතවලින් එකක් හෝ මෙසේ විනාශ නොවනු ඇතැයි ද ඔහු සදහන් කළේය අහිංසක රටවැසියන් කට අධික පිරිසක් මේ සිද්ධියෙන් මිය ගොස් ඇතැයි කී සභාපතිවරයා මේ පිරිස මිය ගියා නොව මරාගත් බව කීම නිවැරදි යැයි ද සදහන් කළේය රාජ්ය සේවයේ ඉහළම නිලධාරින් සමහරු මේ තොරතුරු දැන සිටිය නොසලකා හැර ඇතැයි පෙනී යන බව රාජිත සේනාරත්න අමාත්යවරය පවසන අන්දම නම් මේ පිළිබ දව ඔහු සිද්ධියට විනාඩි කට පෙර දැන සිට ඇතත් නිහඩව සිට ඇතැයි ද පැවැසීය අඩුම ගණනේ එම අවස්ථාවේ හෝ පල්ලියේ පියතුමන් හෝ දුරකථන ඇමතුමක් දුන්නේ නම් මේ ජීවිත වලින් විශාල ප්රමාණය බේරාගත හැකිව තිබුණේ යැයි පැවසූ ගමගේ මහතා මේ තරම් පිරිසක් මිය ගොස් සිටියදීත් ඇමතිවරු මාධ්ය හමු තබමින් සතුට සිනාවෙමින් ෆන් ගන්නා වෙනත් රටක් නැති බව ද කියා සිටියේය
කතෘ මණ්ඩලය  2019 අප්‍රේල් මස 24,එදින ඉරිදා දහම් පාසල් දිනයකි. සියොන් දේවස්ථානයේ පුංචි දරු පැටවුන්ගෙන් පිරි ගොස් තිබිණි. ඒ වන විට වේලාව 8ට ආසන්නය. දේවස්ථානයේ පුජාව ආරම්භ වන්නේ 9ටය. ඒ සඳහා සහභාගී වීමට බොහෝ පිරිසක් ඒ වන විටත් දේවස්ථාන භූමියේ රැඳී සිටිති. තවත් පිරිස් ලහියේ රොක් වෙමිනි. පූජාව ආරම්භ කිරීමට තිබුණේ විනාඩි කිහිපයකි. දේවස්ථානය පුපුරා හැලුණේය. පුදබිම ලේ විලක් විය. අවට තිබූ වාහන සියල්ල ඒ ගින්නේ දැවී අළු වුණේය.
කතෘ මණ්ඩලය  2019 අප්‍රේල් මස 24,මාතර මහානාම පාලම මත දී පොලීසිය දැක නිල්වලා ගග පැන ජලය ගිලෙමින් සිටි සැක කටයුතු පුද්ගලය ප්රදේශවාසී විසින් බේරා ගෙන අද සවස මාතර මහ රෝහල වෙත ඇතුළත් කර ඇති බව මාතර මූලස්ථාන පොලීසිය පවසයි ඔහු පැයක පමණ කාලයක් තිස්සේ ජංගම දුරකතන කනේ තබා ගෙන කිසිවකු සමග කතා බහ කරමින් ඒ අසල මුස්ලිම් පල්ලිය හා යුධ හමුද කඳවුර දෙස බලා සිටිමින් සැක කටයුතු ලෙස හැසිරෙන බවට කිසිවකු විසින් පොලීසිය වෙත දැනුම දී තිබුණි ඒ අනුව ක්රියාත්මක වු මාතර පොලීසියේ නිලධාරීන කණ්ඩායමක් එම ස්ථානය වෙත ළගා වන විටම එම සැකකරු ඔවුන් දැක නිල්වලා ගග පැන තිබේ පසුව ප්රදේශවාසී හා පොලීසිය ඒ අසළ තිබු දැළක් ගග විසි කර ඔහු බේරා ගැනීමට සමත් ඇත ගග පනින විට එම සැකකරු හිස පාලමේ කොන්ක්රීට් කණුවක වැදී තුවාල සිදු වී තිබු අතර එම සැකකරු මාතර මහ රෝහලේ හදීසී ප්රතිකාර ඒකකයේ ප්රතිකාර ලබමින් සිටි රදම්පල ප්රදේශයේ පදිංචි හැවිරිදි එම සැකකරු යුධ හමුදාව පලා ආ සෙබලෙකු බවට පොලීසිය වෙත තොරතුරු ලැබී ඇත කෙසේ වෙතත් වැඩි දුර ප්රශ්න කිරීම සදහා ඔහු සැක පිට අත් අඩංගුව ගැනීමට නියමිතව තිබුණි
කතෘ මණ්ඩලය  2019 අප්‍රේල් මස 24,මෛත්රීපාල සිරිසේන මහතා සහ රනිල් වික්රමසිංහ මහතා අතර ගිවිසුමක් ඇති බවට වු ලියවිල්ලක් මාධ්ය වෙත ඉදිරිපත් කිරීමෙන් ජනාධිපති මෛත්රීපාල සිරිසේන මහතාට සහ අගමැති රනිල් වික්රමසිංහ මහතාට යම් සිත් තැවුල හානිය හෝ පාඩුව සිදුවුයේ නම් ඒ සම්බන්ධ කණගාටුව පළ කළ එක්සත ජාතික පක්ෂයේ හිටපු මහලේකම් තිස්ස අත්තනායක මහතා චෝදනා වලින් නිදහස් කිරීමට කොළඹ මහාධිකරණ විනිසුරු විකුම් ක ථආරච්චි මහතා අද නියම කළේය සිදුවු සිද්ධිය සම්බන්ධ විත්තිකරු ජනාධිපති මෛත්රීපාල සිරිසේන මහතාට සහ අගමැති රනිල් වික්රමසිංහ මහතාට කණගාටුව පළ කරන්නේ නම් නඩුව ඉදිරිය පවත්වාගෙන යෑ අදහස් නොකරන බවට පැමිණිල්ල වෙනුවෙන් පෙනී සිටින නියෝජ්ය සොලිසිටර් ජනරාල් දිලීප පීරිස් මහතා කළ දැනුම දීමක් සැළකිල්ල ගත් විනිසුරුවරයා තිස්ස අත්තනායක මහතා චෝදනා වලින් නිදහස් කිරීමට නියම කළේය මෙම නඩුව විභාග කිරීම සදහා කැදවනු ලැබු අවස්ථාවේදී මෙම නඩුවේ විත්තිකාර එක්සත ජාතික පක්ෂයේ හිටපු මහලේකම් තිස්ස අත්තනායක මහතා අධිකරණයේ පෙනී සිටියේය දෙසැම්බර් මස වැනිදා හෝ ඊට ආසන්න දිනයක කොළඹදී මෛත්රීපාල සිරිසේන මහතා සහ රනිල් වික්රමසිංහ මහතා අතර ගිවිසුමක් ඇති බවට කූඨ ලෙස සකස් කළ ලියවිල්ලක් මාධ්ය වෙත ඉදිරිපත් කිරීම මඟින් දඩුවම් ලැබිය හැකි වරදක් සිදු කර ඇති බව නීතිපතිවරයා විසින් චෝදනා නඟා ඇත රනිල් වික්රමසිංහ මහතා සහ මෛත්රීපාල සිරිසේන මහතා අතර ගිවිසුමක් ඇති බවට පසුගිය ජනාධිපතිවරණ ආසන්න අවස්ථාවේ පවසමින් කූඨ ලෙස සකස් කළ ලියවිල්ලක් මාධ්ය වෙත ඉදිරිපත් කිරීමෙන් එවර ජනාධිපතිවරණ අපේක්ෂකයෙකු වු මෛතී්රපාල සිරිසේන මහතාගේ මැතිවරණ ප්රථිපලයට බලපෑ හැකි ආකාරයට කටයුතු කළ බවද නීතීපතිවරයා විසින් විත්තිකාර තිස්ස අත්තනායක මහතාට එරෙහි ඉදිරිපත් කොට ඇති නඩුවේ සදහන් කොට ඇත විත්තිකරු එරෙහි ඉදිරිපත් කොට ඇති චෝදනා තුන දණ්ඩ නීතී සංග්රහ යටතේ සහ සිවිල් හා දේශපාලනඥයින් අතර ජාත්යයන්තර සම්මුති පණත යටතේ ද ඩුවම් ලැබිය හැකි වරදවල් සිදු කොට ඇති බවද නඩු ගොනුවේ සදහන් වේ
කතෘ මණ්ඩලය  2019 අප්‍රේල් මස 24,"( තිළිණි ද සිල්වා )
 
 මෙරට එක්සත් ජනපද තානාපති කාර්යාලය ලබන සිකුරාදා ⁣ (26) දින දක්වා මහජනතාව සදහා වසා තබන බව එම තානාපති කාර්යාලය නිවේදනය කර සිටී.
 
 පාස්කු ඉරිදා කොළඹ තදාසන්න ප්‍රදේශයන් ඇතුළු ප්‍රදේශ සිදුවු බෝම්බ පිපිරීම් හේතුවෙන් ඇතිවූ හදිසි තත්ත්වය නිසා තානාපති කාර්යාලය මෙම තීරණය ගෙන ඇත.
 
මීට අමතරව කොළඹ ඇමරිකන් කේන්ද්‍රය සහ අනෙකුත් ඇමරිකානු පියස ද වසා තැ⁣බෙන බව එක්සත් ජනපද තානාපති කාර්යාලය කියා සි⁣ටී. 
 
 තානාපති කාර්යාලය වසා දැමුනද ඇමරිකානු පුරවැසි සේවා ක්‍රියාත්මක වන අතර   එර⁣ට පුරවැසියන්ගේ  හදිසි සේවා සදහා +94 11 249 8639 අමතන්නැයිද තානාපති කාර්යාලය දැනුම් දී සිටී."
කතෘ මණ්ඩලය  2019 අප්‍රේල් මස 24,"වැල්ලම්පිටියේ තඹ කර්මාන්තශාලාවේ තිබූ ද්‍රව්‍ය තොගයක් අනවසරයෙන් ඉවත්කරගෙන ගොස් ඇති බවට සිවිල් ආරක්ෂක කමිටුව චෝදනා කරන අතර, මේ සම්බන්ධයෙන් පොලිස් පරීක්ෂණයක් ආරම්භ කර ඇත."
කතෘ මණ්ඩලය  2019 අප්‍රේල් මස 24,"(අජන්ත කුමාර අගලකඩ)
 
රට තුළ මතුව ඇති තත්ත්වය ගැන ඉදිරි ක්‍රියාමාර්ග ගැන සාකච්ඡා කිරීමට ජනාධිපති මෛත්‍රීපාල සිරිසේන මහතා විසින් හෙට(25) සර්ව පාක්ෂික සමුළුවක් කැඳවනු ලැබ ඇත.
 
ඒ අනුව සර්ව පාක්ෂික සමුළුව හෙට උදෑසන 10.00ට ජනාධිපති කාර්යාලයේදී රැස්වේ.
 
මේ අතර සර්ව ආගමික කමිටුවද ජනාධිපතිවරයාගේ ප්‍රධානත්වයෙන් හෙට සවස 4.00ට ජනාධිපති කාර්යාලයේදී රැස්වීමට නියමිතය."
කතෘ මණ්ඩලය  2019 අප්‍රේල් මස 24,"පසුගිය ඉරිදා සිදුවූ මරාගෙන මැරෙන ප්‍රහාරවලදී මෙම පිපුරුම් වල මහමොළකරු බව කියන සහරාන් හෂීම් නමැත්තා මියගියේද නැද්ද යන්න සැක සහිත බව මේ වනවිට පරීක්ෂණ පවත්වන අංශ වලට සැකයක් මතුව තිබේ. මුලින් පළවූ වාර්තාවලින් ෂැංග්‍රිලා අවන්හලේ පිපුරුම සිදුකරගෙන මොහු මරාගෙන මැරුණ බවට මාධ්‍ය වෙත වාර්තා පළව තිබුණත් මේ වනවිට ෂැංග්‍රිලා පිපිරුම සිදු කලේ දෙමටගොඩ පවුලේ පුතෙකු වන ඉල්හාම් සහ තවත් සහායකයෙකු ඒක්වී බවට සීසීටීවී මගින්ද තහවුරු කළ වාර්තා ලැබී තිබේ.

මරාගෙන මැරෙන බෝම්බ ප්‍රහාරවලට සම්බන්ධ බවට සැක කෙරෙන ජාතික තව්හිත් ජමාඩ් සංවිධානයේ (NTJ) නායකයා ලෙස සැලකෙන මොහමඩ් කාසිම් මොහමඩ් සහරාන් එම මරාගෙන මැරෙන ප්‍රහාර වලින් මියගියේ ද යන්න තවමත් ප්‍රශ්නාර්ථයක් බව ආරක්ෂක අංශ බීබීසි සිංහල සේවයට පවසා ඇත."
කතෘ මණ්ඩලය  2019 අප්‍රේල් මස 24,"(ඩයනා උදයංගනී සහ සුජිත් හේවාජුලිගේ
 
පාස්කු ඉරිදා දින රටට එල්ල වූ ප්‍රහාරය වළක්වා ගැනීමට නොහැකිවීම පිළිබඳ වගකිවයුත්තේ කවුරුන්දැයි ආණ්ඩු පක්ෂ විපක්ෂ කවුරුත් දන්නා නමුත් ප්‍රකාශ කිරීමට බිය බව එක්සත් ජනතා නිදහස් සන්ධාන පාර්ලිමේන්තු මන්ත්‍රී කුමාර වෙල්ගම මහතා පාර්ලිමේන්තුවේදී අද (24) පැවසීය.
කොකේන් හා කුඩු අල්ලන විට ලකුණු දා ගන්නා සේ මෙම සිදු වූ වරද පිළිගැනීමට නොහැකි ඇයිද යන්න ගැටලුවක් බවද මන්ත්‍රීවරයා කීවේය.

රටේ ආරක්ෂාව පිළිබඳ බලතල කිසිවක් තමාට හෝ පවරා නොතිබූ බව ආරක්ෂක රාජ්‍ය අමාත්‍යවරයා පාර්ලිමේන්තුවේදී පැවසූ බවද මන්ත්‍රීවරයා කීවේය"
කතෘ මණ්ඩලය  2019 අප්‍රේල් මස 24,"(ඩයනා උදයංගනී සහ සුජිත් හේවාජුලිගේ )
බුද්ධි අංශ ප්‍රධානියා සිටින්නේ ආරක්ෂක අමාත්‍යවරයා හා ආරක්ෂක ලේකම්වරයා යටතේ බැවින් ඔහු පොලිස්පතිවරයාට යැවූ ලිපිය අනිවාර්යයෙන්ම ජනාධිපතිවරයාට යවා තිබිය යුතු බව පාර්ලිමේන්තු මන්ත්‍රී ෆීල්ඩ් මාර්ෂල් සරත් ෆොන්සේකා මහතා පාර්ලිමේන්තුවේදී අද (24) පැවසීය.
එබැවින් එල්ල වූ ප්‍රහාරය පිළිබඳව බුද්ධි අංශ ලබාදුන් තොරතුරු සම්බන්ධයෙන් ක්‍රියාත්මක නොවීම ගැන පොලිස්පතිවරයාට පමණක් චෝදනා කළ නොහැකි බවද මන්ත්‍රීවරයා කීවේය.
පසුගිය ඉරිදා දින දිවයින පුරා සිදුවු පිපිරීම් වසර 7ක් හෝ 8ක් සැලසුම් කර සිදු කරන්නට ඇති බවත් එම කාලය තුළ රට පාලනය කළ සියලු ආණ්ඩුවලට ඒ සම්බන්ධ වගකීමක් ඇති බවත් සරත් ෆොන්සේකා මහතා සදහන් කළේය.
රටේ පවතින තත්ත්වය සැලකිල්ලට ගනිමින් ජනාධිපතිවරයා ප්‍රකාශයට පත් කළ හදිසි නීති රෙගුලාසි පිළිබඳ පාර්ලිමේන්තු විවාදය මේ වනවිට පැවැත්වෙන අතර එයට එක්වෙමින් මන්ත්‍රීවරයා මෙම අදහස් පළ කළේය
තමන් ආණ්ඩුව පැත්තේ නොව රටේ පැත්තේ සිට මේ පිළිබඳව අදහස් දක්වන බව ද මන්ත්‍රීවරය කියා සිටියේය.
රටක් ලෙස මුහුණ දුන් මෙම ඛේදවාචකය ගැන තමාට වේදනාවක් ඇති බවත් එසේ වන්නේ රටට සේවය කළ අයෙක් වශයෙන් බවත් පැවසු මන්ත්‍රීවරයා, මෙහිදී ආණ්ඩුව ආරක්ෂා කිරීම හෝ පුද්ගලයින් ආරක්ෂා කිරීම අදාළ නොවන බව ද පැවසීය.
 යුද්ධය අවසන් වු පසුව රට නිවැරදි මාර්ගයේ නොගිය බවද කී ෆොන්සේකා මහතා යුද්ධය අවසන් වු වහාම අපි විශාල උත්සවාකාර ජීවිතයක් ගත නොකර රටෙහි ආරක්ෂාව ගැන වගකීමකින් දේශපාලකයන් මෙන්ම හමුදා නිලධාරීන් කටයුතු කළ යුතුව තිබු බව ද කීවේය.
රටක ආරක්ෂාව ප්‍රමුඛතා මත පළමු වන ස්ථානය වන බවත්, ආර්ථිකය ප්‍රමුඛතා මත දෙවැනි ස්ථානයේ ඇති බවත් පැවසු අමාත්‍යවරයා, අපේ දේශපාලඥයින් ආරක්ෂාව වෙනුවෙන් අවධානය අඩුවෙන් යොමු කළ බව ද කියා සිටියේය."
කතෘ මණ්ඩලය  2019 අප්‍රේල් මස 24,"(රංජන් කස්තුරි)
 
පාස්කු ඉරුදින සිවිල්වැසියන් ඉලක්ක කරගනිමින් සිදු වූ ම්ලේච්ඡ ප්‍රහාරය ඉස්ලාමීය සහ මුස්ලිම් සංවිධානයන්හි නායකයින් සහ සාමාජිකයින් දැඩි පිළිකුළෙන් යුතුව හෙළා දකින බව එම සංවිධාන ඒකාබද්ධ නිවේදනයක් නිකුත් කරමින් සඳහන් කරයි.
 
ශ්‍රී ලංකා මුස්ලිම් කවුන්සිලය සමස්ත ලංකා ජමෙයිතුල් උලමා සංගමය, මුස්ලිම් මාධ්‍ය සංසදය, ලංකා මෙමන් සංගමය, ශ්‍රී ලංකා මාලේ සංසදය, ශ්‍රී ලංකා ජමාත් ඉස්ලාමී ඇතුළු සංවිධාන 15ක් ඒකාබද්ධව නිකුත් කළ එම නිවේදනයේ මෙසේද සඳහන් වේ."
කතෘ මණ්ඩලය  2019 අප්‍රේල් මස 24,"(රංජන් කස්තුරි)
 
දෙවන වාරය සඳහා පාසල් විවෘත කිරීමට පෙර දිවයින පුරා සියලුම පාසැල් පරිශ්‍ර දැඩි සෝදිසියකට ලක් කිරීමට කටයුතු කරන බව අධ්‍යාපන අමාත්‍ය අකිල විරාජ් කාරියවසම් මහතා පැවැසීය.
 
ත්‍රිවිධ හමුදාවේ සහ පොලිසියේ සහාය ඇතිව එම පරීක්ෂා කිරීමේ කටයුතු සිදුකරන බවද ඇමතිවරයා කීය.
 
පාසැල් පරිශ්‍ර සෝදිසි කිරීම පිළිබඳව සියලුම ආරක්ෂක ප්‍රධානීන් දැනුවත් කර තිබෙන බවද ඒ අනුව ලබන සඳුදාට (29) පෙර එම කටයුතු සිදුකෙරෙන බවද අකිල විරාජ් කාරියවසම් මහතා පැවසීය."
කතෘ මණ්ඩලය  2019 අප්‍රේල් මස 24,"(අජන්ත කුමාර අගලකඩ) 
ආරක්ෂක ලේකම් හේමසිරි ප්‍රනාන්දු මහතාට සහ පොලිස්පති පුජිත ජයසුන්දර මහතාට ඉල්ලා අස් වෙන්නැයි ජනාධිපති මෛත්‍රීපාල සිරිසේන මහතා දැනුම් දී ඇතැයි රජයේ ආරංචිමාර්ග කියයි.
ජනාධිපතිවරයා  ඔවුන් දෙදෙනාට අද (24) පෙරවරුවේ මෙම දැනුම්දීම කර ඇති බවද එම ආරංචි මාර්ග වලින් පැවසේ.
මේ අතර ආරක්ෂක ලේකම් හේමසිරි ප්‍රනාන්දු මහතා  සුළු මොහොතකට පෙර ජනාධිපති ලේකම් කාර්යාලයට ගොස් ජනාධිපතිවරයා හමු වී ඇතැයිද වාර්තා වේ."
කතෘ මණ්ඩලය  2019 අප්‍රේල් මස 24,"(ප්‍රියංකර ගමගේ)
රණවකගේ ධම්මික නුවන් රණවක  හෙවත් ‘කළුවා‘  අද (24 ) මොරවක මහේස්ත්‍රාත් අධිකරණයට ඉදිරිපත් කිරීමෙන් අනතුරුව මැයි මස 07 දින  දක්වා රක්ෂිත බන්ධනාගාර ගත කිරීමට මොරවක මහේස්ත්‍රාත් ශෂිකා මිථුනආරච්ච්චි මෙනවිය නියෝග කළාය.
ඔහු එලෙස රක්ෂිත බන්ධනාගාරගත කරනු ලැබූයේ මාතර රොටුඹ ප්‍රදේශයේ දී නාලක පුෂ්ප කුමාර යන ව්‍යාපාරිකයා සහ ජාසිංකන්දගේ නිලංග සඳරුවන් යන ඔහුගේ සහායකයා රොටුඹ ප්‍රදේශය වෙළඳසල තුළදී ටී-56 ගිනි අවියකින් වෙඩිතබා ඝාතනය කිරීමට තැත් කිරීමේ අපරාධය සඳහා වෙඩික්කරු සපයාදීමට කටයුතු තොරතුරු සහ විමර්ශන වලදී  අනාවරණය වි තිබීම හේතුවෙනි.
මාකඳුරේ මධුෂ් සමඟ ඩුබායිහි පැවති සාදයක දී අත්අඩංගුවට පත්ව එරටින් ඊයේ (23)පිටුවහල් කිරීමෙන් අනතුරුව රහස් පොලිසියේ කටුනායක ගුවන් තොටුපල ඒකකය විසින් (23) දින අත්අඩංගුවට ගනු ලැබීමෙන් අනතුරුව අද (24) මොරවක මහේස්ත්‍රාත් අධිකරණයට  ඉදිරිපත් කිරීමට රොටුඹ පොලිසිය කටයුතු කළහ.
ඩුබායි රටට පැමිණීම සඳහා සියලු වියදම් සහ වීසා ලබාදීම රොටුඹ අමිල විසින් ඩුබායි සිට සපයා ඇති බව රොටුඹ පොලිසිය සිදු කළ පරීක්ෂණ වලදී අනාවරණය වී ඇති බව රොටුඹ පොලිස් ස්ථානාධිපති පොලිස් පරීක්ෂක සනත් කුමාර මහතා වැඩිදුරටත් පැවසීය."
කතෘ මණ්ඩලය  2019 අප්‍රේල් මස 24,"(බිමල් ශ්‍යාමන් ජයසිංහ)
 
පිටකොටුව ගෑස්  පහ හන්දියේ නවතා තිබූ සැකකටයුතු යතුරු පැදියක් අද(24) පුපුරවා හැරීමට පොලිස් විශේෂ කාර්ය බලකායේ බෝම්බ නිෂ්ක්‍රීය අංශය කටයුතු කළ බව  පිටකොටුව පොලිසිය කියයි.
යතුරුපැදියේ අයිතිකරු හඳුනාගැනීම සඳහා මෝටර් රථ දෙපාර්තමේන්තුවෙන් වාර්තාවක් කැඳවා ඇති බවද පොලිසිය පවසයි.
මෙහි පුපුරන ද්‍රව්‍ය තිබී නැතැයි පැවසේ."
කතෘ මණ්ඩලය  2019 අප්‍රේල් මස 24,"(තිළිණි ද සිල්වා)
 
රටවල් කිහිපයකට වීසා බලපත්‍ර නිකුත් කරන  කොළඹ පිහිටි   වීසා  මධ්‍යස්ථාන කිහිපයක්ම යළි දැනුම් දෙනතුරු වසා දමා ඇත.
 
ඒ අනුව  ඉන්දියාව සඳහා වීසා සේවා සපයන අයි.වී.ඒස් ලංකා ( IVS Lanka )ආයතනය සහ යුරෝපා සංගමයේ රටවල් වෙත වීසා සේවාවන් සපයන වී.ඒෆ්.ඒස් ( VFS Global ) වීසා අයදුම් මධ්‍යස්ථානය ද මේ වන විට වසා දමා තිබේ.
 
මැලේසියා, තායි හා චීන තානාපති කාර්යාල අනුබද්ධිත වීසා සේවා මධ්‍යස්ථාන යළි දැනුම් දෙන තුරු වසා දමා ඇති බව වාර්තා වේ."
කතෘ මණ්ඩලය  2019 අප්‍රේල් මස 24,"(රොමේෂ් මධුෂංඛ)
 
පසුගිය 21 වනදායින් පසුව මේ වනතුරු උතුරු ප්‍රදේශයෙන් කිසිදු සැලකිය යුතු සිදුවීමක් වාර්තා වී නොමැති අතර මේ වන විට උතුරේ පොලිස් බුද්ධි අංශ කටයුතු දැඩි කර ඇති බවට උතුරු පළාත් ජ්‍යෙෂ්ඨ නියෝජ්‍ය පොලිස්පති රෝෂාන් ප්‍රනාන්දු මහතා කියා සිටියේය.
 
පොලිස්පතිවරයා මේ බව කියාසිටියේ උතුරේ ආරක්ෂක තත්වය විමසීමේදී අදහස් දක්වමිනි.
 
යාපනය දිස්ත්‍රික්කයේ පමණක් මුරකපොලු 6 ක් දමා ඇති අතර එහි යුද හමුදාව, පොලීසිය හා පොලිස් විශේෂ කාර්ය බලකාය විසින් හදිසි පරීක්ෂා කිරීම් ආදි ආරක්ෂිත කටයුතු සිදුකිරීමට පියවර ගෙන ඇති බවද  නියෝජ්‍ය පොලිස්පතිවරයා කියා සිටියේය."
කතෘ මණ්ඩලය  2019 අප්‍රේල් මස 24,"රට තුළ පවතින තත්වය සලකා ආරක්‍ෂක අංශවලට සහය ලබාදෙමින් සියලු ධීවර වරායන්වල ආරක්‍ෂාව උපරිම සහතික කිරීමට කඩිනමින් කටයුතු කරන ලෙස ධීවර හා ජලජ සම්පත් සංවර්ධන රාජ්‍ය අමාත්‍ය දිලිප් වෙදආරච්චි මැතිතුමා ධීවර වරාය නීතිගත සංස්ථා නිලධාරීන් වෙත උපදෙස් ලබා දී තිබේ.
 
ආරක්‍ෂක අංශවලට අත්‍යවශ්‍ය සැකකටයුතු පුද්ගලයෙක් හෝ කණ්ඩායමක් රටින් බැහැරව යාම වැළැක්වීම, ධීවර වරායන් වෙත පැමිණෙන පිරිස් පිළිබඳ දැඩි අවධානය යොමුකර ඔවුන්ගේ අනන්‍යතාව තහවුරු කරගැනීමට කටයුතු කිරීම, ධීවර යාත්‍රා උපයෝගී කරගනිමින් රටට පැමිණෙන සහ රැගෙන එන භාණ්ඩ පිළිබඳව දැඩි අවධානය යොමු කිරීම, ධීවර වරායන් ආශ්‍රිතව ආරක්‍ෂක කමිටු පිහිටුවීම ආදී කරුණු සම්බන්ධයෙන්ද අමාත්‍යවරයා උපදෙස් දී තිබේ."
කතෘ මණ්ඩලය  2019 අප්‍රේල් මස 24,"(ලලිත් නවරත්න)
 
ජාතික ශෝක දිනයක් වන ඊයේ දිනයේ ඇදිරිනීතිය තිබියදී පුත්තලම මන්නාරම මාර්ගයේ 4 කණුව මාර්ගය අසළ මත්ද්‍රව්‍ය පානය කරමින්,  ගායනා කරමින් සිටි මුස්ලිම් ජාතිකයන් හය දෙනෙකු සැකපිට අත්අඩංගුවට ගත්බව පුත්තලම දිසා නියෝජ්‍ය පොලිස්පති කාර්යාලය පවසයි. 
 
ඔවුන් සතුව තිබී ගංජා ග‍්‍රෑම් 12ක්, ඩෝලයක්,  පිහි දෙකක්,  හයිබි‍්‍රඩ් වර්ගයේ නවීන කාර් රථයක් අත්අඩංගුවට ගෙන ඇත. 
 
පොලිස් ඇදිරිනීතිය දමා තිබියදී මෙසේ හැසිරීම  සැකකටයුතු බවත් මොවුන් සම්බන්ධයෙන් දැඩි පරීක්ෂණයක්  සිදුකරන බවත් නියෝජ්‍ය පොලිස්පතිවරයා පවසයි.
 
සැකකරුවන් අධිකරණයට ඉදිරිපත් කිරීමට නියමිතය."
කතෘ මණ්ඩලය  2019 අප්‍රේල් මස 24,"ශ්‍රී ලංකාවේ පසුගිය පාස්කු ඉරිදා දින සිදුකරන ලද විනාශකාරී ප්‍රහාරය හා නවසීලන්තයේ ක්‍රයිස්චර්ච් පල්ලියේ මාරාන්තික වෙඩිතැබීම අතර සබඳතාවක් ඇති බවට තම රජයට කිසිදු බුද්ධි අංශ තොරතුරක් ලැබී නොමැති බව නවසීලන්ත අගමැතිනී ජසින්ඩා ආඩේන් මහත්මිය පවසයි.
 
ඕක්ලන්ඩ්හි පැවති මාධ්‍ය සාකච්ඡාවකදී නවසීලන්ත අගමැතිනිය මේබව පවසා ඇත.
 
ශ්‍රී ලංකාවේ ආරක්ෂක රාජ්‍ය අමාත්‍යවරයා ලෙස කටයුතු කරන රුවන් විජේවර්ධන මහතා පසුගිය අඟහරුවාදා පාර්ලිමේන්තුවේදී සිදුකරන ලද ප්‍රකාශයක් සම්බන්ධව නවසීලන්ත අගමැතිනිය මෙම අදහස් පවසා ඇති බව විදෙස් මාධ්‍ය වාර්තා කරයි.
 
ශ්‍රී ලංකාවේදී විශාල පිරිසකට මරු කැඳවමින් පල්ලි හා හෝටල් වල සිදුකරන ලද බෝම්බ ප්‍රහාරයන් සම්බන්ධ මූලික විමර්ශනවලින් හෙළිවී ඇත්තේ එය පසුගිය මාර්තු 15 දින නවසීලන්තයේ මුස්ලිම් පල්ලියේ මාරාන්තික වෙඩි තැබීමට පළිගැනීමක් ලෙස සිදුකරන ලද්දක් බව එහිදී ආරක්ෂක රාජ්‍ය අමාත්‍යවරයා පවසා ඇත.
 
 මෙවන් දාම බෝම්බ ප්‍රහාරයක් එතරම් කෙටි කාලයක් තුළ සැලසුම් කිරීමට හැකියාවක් ඇද්ද යන්න සම්බන්ධව ආරක්ෂක විශේෂඥයින් හා විශ්ලේෂකයින් ප්‍රශ්න කරන බවද විදෙස් මාධ්‍ය පවසයි.
 
 
(රොයිටර් පුවත් ඇසුරිණි - 085)"
කතෘ මණ්ඩලය  2019 අප්‍රේල් මස 24,"(දයාරත්න ඇඹෝගම)
 
දොරමඩලාව විහාරස්ථානයට යන මාර්ගයේ ගෝනෑව සිරි දේවමිත්ත ආදර්ශ කණිෂ්ඨ විද්‍යාලය ඉදිරිපිට ජීව අත් බෝම්බයක් තිබී අද(24) සොයාගත් බව පරසන්ගස්වැව පොලිසිය කියයි.
 
පාසල ඉදිරිපිට බෝම්බය තිබෙනු දුටු පුද්ගලයෙකු විසින් මේ බව පොලිසියට දැනුම් දී තිබිණි.
 
එම ස්ථානයට පැමිණි විශේෂ පොලිස් බලකායේ නිලධාරීන් විසින් ආරක්ෂිතව බෝම්බය නිශ්ක්‍රීය කර ඇත.
 
සිද්ධිය සම්බන්ධයෙන් පරසන්ගස්වැව පොලිසිය වැඩිදුර විමර්ශන පවත්වයි."
කතෘ මණ්ඩලය  2019 අප්‍රේල් මස 24,"වන්කාලේ ප්‍රදේශයට ඔබ්බෙන් වූ මුහුදු ප්‍රදේශයේදී පුපුරණ ද්‍රව්‍ය යොදා මසුන් ඇල්ලූ පුද්ගලයින් සිව්දෙනෙකු නාවික හමුදා නිලධාරීන් විසින් අත්අඩංගුවට ගෙන ඇත.
 
අත්අඩංගුවට ගත් පිරිස වයස අවුරුදු 29, 31, 35 සහ 37 වන වියෙහි පසුවන මන්නාරම ප්‍රදේශයේ පදිංචිකරුවෝ වෙති.
 
ධීවර කටයුතු සඳහා යොදා ගත් ඩිංගි යාත්‍රාවක්, පිටත දහන යන්ත්‍රයක් සහ පුපුරණ ද්‍රව්‍ය යොදා ඇල්ලූ මසුන් කිලෝග්‍රෑම් 250 ක් නාවික හමුදා භාරයට ගෙන ඇත. 
 
උතුරු මැද නාවික විධානයට අයත් වෙරළබඩ මුර යාත්‍රාවන්ට අනුයුක්ත නාවිකයින් පිරිසක් විසින් සිදු කළ මුර සංචාරයක් අතරතුරදී මොවුන් අත්අඩංගුවට ගෙන තිබේ. 
 
අත්අඩංගුවට ගත් පුද්ගලයින් සහ අනෙකුත් ධීවර ආම්පන් නීතිමය කටයුතු සඳහා වන්කාලේ, ධීවර පරික්‍ෂක කාර්යාලය වෙත භාර දී තිබේ.   
(ඡායාරූප - නාවික හමුදා මාධ්‍ය අංශය)"
කතෘ මණ්ඩලය  2019 අප්‍රේල් මස 24,"(පාලිත ආරියවංශ)
 
වැලිමඩ, බණ්ඩාරවෙල, හපුතලේ හා බදුල්ල යන ප්‍රදේශවල පොලිසිය හා ආරක්ෂක අංශ කළ  වැටලීම්වලදී  සැකපිට පුද්ගලයන් 54 දෙනෙක්  සැකපිට අත්අඩංගුවට ගෙන ඇතැයි ඌව දිසාව භාර නියෝජ්‍ය පොලිස්පති ජගත් පළිහක්කාර මහතා පැවසීය.
 
බදුල්ල පොලිසියේ නිලධාරීන් හා යුදහමුදා සාමාජිකයන් එක්ව කළ සෝදිසි මෙහෙයුමකදී ප්‍රශ්නකිරීම සඳහා දෙදෙනෙකු අත්අඩංගුවට ගෙන ඇත.
 
ඊයේ( 23) දා  වැලිමඩ ප්‍රදේශයේදී  සැකකරුවන් 32 දෙනෙකුද අත්අඩංගුවටගත් අතර ඔවුන් අද (24)  වැලිමඩ මහේස්ත්‍රාත් අධිකරණයට ඉදිරිපත් කිරීමට කටයුතු යොදා ඇත.
 
යුධ හමුදාව හා බණ්ඩාරවෙල පොලිසිය සිදුකළ ඒකාබද්ධ සෝදියකදී ඊයේ(23) අත්අඩංගුවට ගත් සිවුදෙනක් බණ්ඩාරවෙල මහේස්ත්‍රාත් අධිකරණයට ඉදිරිපත් කිරීමෙන් පසු ලබන මස 7 වනදා දක්වා රක්ෂිත බන්ධනාගාර  ගත කර ඇත.
 
හපුතලේ දි ගුවන් හමුදාව හා පොලිසිය (23) දා  කළ සෝදිසි  මෙහයුමේදී සැකපිට  අත්අඩංගුවට ගත් 16 දෙනෙක් අද බණ්ඩාරවෙල මහේස්ත්‍රාත් අධිකරණයට ඉදිරිපත් කරන බව හපුතලේ පොලිසිය පැවසීය."
කතෘ මණ්ඩලය  2019 අප්‍රේල් මස 24,"(තිළිණි ද සිල්වා)
 
පවතින වාතාවරණය හමුවේ ශ්‍රී ලංකාවේ සංචාරය කිරීමෙන් වළකින ලෙස චීන රජය එරට ජනතාවට දැනුම් දී තිබේ.
 
ශ්‍රී ලංකාව තුළ පසුගියදා සිදු වූ බෝම්බ ප්‍රහාර සම්බන්ධයෙන් තවදුරටත් අධ්‍යයනයක නිරත වන අතර පවතින වාතාවරණය සමථයකට පත්වන තෙක් මෙරට සංචාරය කිරීමෙන් වළකින ලෙස දැනුම්දී ඇති බව සඳහන්ය.
 
චීන විදේශ කටයුතු අමාත්‍යාංශ මාධ්‍ය ප්‍රකාශක ගෙන්ග් ෂුඅන්ග් මහතා මේ බව සඳහන් කර ඇතැයි එරට විදේශ කටයුතු අමාත්‍යාංශ නිල වෙබ් අඩවියේ සඳහන් වේ.
 
 
 
ශ්‍රී ලංකාවේ කතෝලික දේවස්ථාන ඇතුළු ස්ථාන කිහිපයක සිදු වූ ප්‍රහාරවලින් චීන ජාතිකයෙකු මියගොස් ඇති අතර තවත් 05 දෙනෙකු අතුරුදන්ව සිටින බව ඔහු පවසා ඇත.
 
 
තවත් චීන ජාතිකයින් 05 දෙනෙකු තුවාල ලබා ඉන් දෙදෙනෙකු බරපතල තත්ත්වයේ පසුවන බව චීන විදේශ කටයුතු අමාත්‍යාංශයේ මාධ්‍ය ප්‍රකාශකවරයා පවසා ඇත. 
 
ශ්‍රී ලංකාව තුළ සාමය හා ස්ථාවරත්වය සුරක්ෂිත කිරීමට වෙනුවෙන් අඛණ්ඩව සහය ලබාදෙන බව ද ඔහු පවසයි."
කතෘ මණ්ඩලය  2019 අප්‍රේල් මස 24,"(කාංචන කුමාර ආරියදාස)
 
දඹුල්ල නිකවටවන ප්‍රදේශයේ නිවසක තියුණු ලෙස මුවහත් කළ කඩු දෙකක් සමඟ සැකකරුවෙකු  අත්අඩංගුවට ගත් බව දඹුල්ල පොලීසිය කියයි.
 
මෙසේ අත්අඩංගුවට ගෙන ඇත්තේ කැකිරාව ප්‍රදේශයේ   මුස්ලිම් දේවස්ථානයක සේවය කරන මව්ලවිවරයෙකුගේ සහෝදරයකි. 
 
අත්අඩංගුවට ගත් පුද්ගලයා 29 හැවිරිදි වියේ පසුවන අයකු බවත් ඉස්ලාමීය ආගමික මත ගැටුම් කිහිපයක් සම්බන්ධයෙන් මීට පෙර ද මෙම පුද්ගලයා පිළිබඳව තොරතුරු රැසක් අනාවරණය වී තිබුණු අයෙකු බව පොලිසිය කියයි.
 
සැකකරුගේ නිවසේ ඇඳ මෙට්ටය යට තිබී මෙම කඩු දෙක සොයාගෙන ඇත.
 
අත්අඩංගුවට ගත් සැකකරුගෙන් රඳවාගෙන මේ වනවිට ප්‍රශ්න කරන බවත් ආගමික මුස්ලිම් මත ගැටුම් ඇතිකිරීම සහ තොරතුරු රැසක් ප්‍රශ්න කිරීම්වලදී හෙළි කර ගැනීමට හැකි වූ බව පොලිසිය කියයි.
 
එක්තරා මුස්ලිම් අන්තවාදී සංවිධානයක නියෝජිතයකු සැඟවී සිටින බවට ලද තොරතුරක් මත කළ සෝදිසියකදී මොහු අත්අඩංගුවට ගෙන ඇත.
 
සැකකරු දඹුල්ල මහේස්ත්‍රාත් අධිකරණයට ඉදිරිපත් කිරීමට නියමිතය."
කතෘ මණ්ඩලය  2019 අප්‍රේල් මස 24,"වැල්ලවත්ත ප්‍රදේශයේ සැවෝයි සිනමාශාලාව සමීපයේ නවතා තිබූ සැක කටයුතු යතුරුපැදියක් ආරක්ෂක අංශ විසින් ආරක්ෂිතව පුපුරවා හැර තිබේ.
යතුරුපැදියේ තිබී කිසිදු පුපුරණ ද්‍රව්‍යයක් හමුවී නැත.
 




(ඡායාරූප - ඉෂාන් සංජීව)"
කතෘ මණ්ඩලය  2019 අප්‍රේල් මස 24,"(ඩයනා උදයංගනී සහ සුජිත් හේවාජුලිගේ) 
 
රටේ පවතින තත්ත්වය සැලකිල්ලට ගනිමින් ජනාධිපතිවරයා විසින් ප්‍රකාශයට පත්කළ හදිසි නීති රෙගුලාසි පිළිබඳ පාර්ලිමේන්තු විවාදය අද (24) පැවැත්වේ. 
 
මෙම විවාදය අද පෙරවරු 10.30 සිට 4.30 දක්වා පැවැත්වීමට නියමිතය."
කතෘ මණ්ඩලය  2019 අප්‍රේල් මස 24,"(ඉන්දිකා රාමනායක)
 
බෝම්බ පිපිරීම් සිද්ධීවලින් පසුව ප්‍රදේශ කිහිපයක ඊයේ (23) රාත්‍රී සිදුකළ සෝදිසි මෙහෙයුම්වලින් පිපිරිම්වලට සම්බන්ධ සැකකරුවන් 18 දෙනෙකු අත්අඩංගුවට ගත් බව පොලිස් මාධ්‍ය ප්‍රකාශක පොලිස් අධිකාරි රුවන් ගුණසේකර මහතා පැවසීය.
අලුත්ගම ධර්ගා නගරයෙන්  6  ක්, කටුවපිටියෙන් 6 ක්, බේරුවල කංකානංගොඩ 5 ක්, වරකාපොළ 1 වශයෙන් සැකකරුවන් අත්අඩංගුවට ගෙන ඇත.
වරකාපොල දී අත්අඩංගුවට ගත්  සැකකරු සන්තකයේ තිබී යතුරුපැදියක් හා වොකිටෝකියකි 4 ක් පොලිස් බාරයට ගෙන ඇත."
කතෘ මණ්ඩලය  2019 අප්‍රේල් මස 24,"(ටී.කේ.ජී.කපිල ) 
 
               
මාකඳූරේ මධූෂ් විසින් ඩුබායි හි සංවිධානය කරන ලද උපන් දින සාදයකට සහභාගී වී සිටියදී එරට පොලීසිය විසින් අත්අඩංගුවට ගෙන සිටි තවත් පුද්ගලයකු අද (24) කටුනායක ගුවන් තොටුපළ වෙත පැමිණ තිබේ.
ඔහු බදුර්දීන් අබුබකර් මොහොමඩ් නැමැති අය වන අතර ඔහු අද (24) අලුයම 5.00 ට ඩුබායි සිට පැමිණි ශ්‍රී ලංකන් ගුවන් සේවයේ යූ.එල්.- 226 දරණ ගුවන් යානයෙන් කටුනායක ගුවන් තොටුපළ වෙත පැමිණි තිබිණි.
 
ඔහු ගුවන් තොටුපළ වෙත පැමිණීමෙන් පසුව ආගමන - විගමන දෙපාර්තමේන්තු නිලධාරීන් විසින් බාර ගෙන ගුවන් තොටුපළ පිහිටි අපරාධ පරීක්ෂණ දෙපාර්තමේන්තු සහ ජාතික රහස් තොරතුරු ඒකකයේ නිලධාරීන් වෙත වැඩිදුර විමර්ශන සඳහා බාරදී තිබේ."
කතෘ මණ්ඩලය  2019 අප්‍රේල් මස 24,ඉකුත් පාස්කු ඉරිදා (21) දිවයිනේ සිදු වූ මරාගෙන මැරෙන බෝම්බ ප්‍රහාර හේතුවෙන් මිය ගිය සංඛ්‍යාව 359 දක්වා ඉහළ ගොස් ඇතැයි රෝහල් ආරංචි මාර්ග සඳහන් කරයි.
කතෘ මණ්ඩලය  2019 අප්‍රේල් මස 22,"පාස්කු ඉරිදා බෝම්බ ප්‍රහාරයෙන් තමන් ගැලවුණේ තම පියාගේ අවවාදය පිළිපැදීම නිසා බවත් රෝහලක නේවාසිකව සිටි තම රෝගී පියා දන්නා දේ රටේ රජය හෝ රට කරවන බලධාරීන් නොදන්නා බවත් ඩිජිටල් හා යටිතල පහසුකම්, ක්‍රීඩා සහ විදේශ රැකියා අමාත්‍ය  හරීන් ප්‍රනාන්දු මහතා පවසයි. පාස්කු ඉරිදා ප්‍රහාරය සම්බන්ධයෙන් රාජ්‍ය  බුද්ධි අංශයට තොරතුරු ලැබී තිබුණද එම තොරතුරු නිසි පරිදි භාවිතයට නොගත් හෙයින් මෙම විනාශය සිදුවූ බවත් මෙම විනාශය පහසුවෙන්ම වළක්වාගත හැකිව තිබූ එකක් බවත් ඇමතිවරයා කීවේය. 
“මගේ පියා සති තුනක් තිස්සේ ඉන්නේ නවලෝක රෝහලේ නේවාසිකව ප්‍රතිකාර ලබමින්. එයා ඊයේ (20) වැනිදා මට කතා කරලා කිව්වා කොච්චිකඬේ පල්ලියට යන්න එපා. මෙහෙම දෙයක් ගැන ආරංචියක් තියෙනවා කියලා. රෝගාතුරව, ඉතාමත් අමාරු තත්ත්වයකින් ඇඳේ සිටිද්දීත් එයා මේ වගේ දෙයක් ගැන දැනගත්ත එක මටත් ප්‍රශ්නයක්.
”කොහොම වුණත් තාත්තා යන්න එපා කිව්ව නිසා මම බේරුණා” 
”මේ ගැන දැනුවත් වෙලා තියෙද්දිත් කොහොමද මේක උණේ කියන එක ගැටළුවක්. මේ සම්බන්ධයෙන් දැඩි තීරණ ගන්න වෙයි. වගකීම ගන්න  ඕනෑ පුද්ගලයන්ට වගකීම ගන්න වෙයි. වගකීම පැහැර හැරිය පුද්ගලයන් ගැන දැඩිව ක්‍රියා කරන්න වෙනවා”  යයිද හරීන් ප්‍රනාන්දු මහතා ඊයේ පැවැති පුවත්ත සාකච්ඡාවකදී පැවසීය. 
ප්‍රහාරය සම්බන්ධ තොරතුරු රැසක්, කොළඹ විශේෂ ආරක්ෂ‍ක දිසාව බාර නියෝජ්‍ය පොලිස්පති ප්‍රියලාල් දිසානායක මහතා විසින් අප්‍රේල් මස 1 වැනිදා වගකිවයුතු රාජ්‍ය නිලධාරීන් රැසකටම දැනුම් දෙනු ලැබ තිබිණ. එම ලිපිය අධ්‍යක්ෂ‍ක/ඇමති ආරක්ෂයක කොට්ඨාසය, අධ්‍යක්ෂක/අධිකරණ ආරක්ෂක කොට්ඨාසය, අධ්‍යක්ෂ‍ක/විශ්‍රාමික ජනාධිපති ආරක්ෂ්ක කොට්ඨාසය, වැ.බ.අධ්‍යක්ෂ, තානාපති ආරක් කොට්ඨාසය සහ වැ.බ. අධ්‍යක්ෂ /විශ්‍රාමික ජනාධිපති ආරක්ෂක කොට්ඨාසය වෙත යොමු කර තිබිණ. 
මෙම තොරතුරු සම්බන්ධයෙන් බී.බී.සී. (බ්‍රිතාන්‍ය) රූපවාහිනී සේවයේ නියෝජිතයකු අසන ලද  ප්‍රශ්න කිහිපයකට හරීන් ප්‍රනාන්දු ඇමතිවරයා පිළිතුරු දුන්නේ මෙලෙසිනි.  
”මේ වැඬේ හරියට කෙරුණේ නෑ..... මේ ගැන අගමැතිවරයාට දැනුම් දීලා නෑ. මෙතැන මොකක් හරි සන්නිවේදන සංකූලතාවක් තිබුණා”
”මේ ගැන කැබිනට් රැස්වීමේදී ප්‍රශ්න කළා. මේ වගේ වැදගත් වාර්තාවක් නොසලකා හැරීම සම්බන්ධයෙන් කතාබහ වුණා. මෙතැන ඩොලර් මිලියනයක් වටිනා වඩාත්ම වැදගත් ප්‍රශ්නය වන්නේ මේ ගැන දැනුම් දීලා තියෙන්නේ 11 වැනිදා. ඒත් රජයේ කිසිම නිලධාරියෙක් ඒ ගැන පියවරක් අරන් නෑ” 
”අනෙක ආරක්ෂුක මණ්ඩලයක් කියලා එකකුත් තියෙනවා.... ඒත් අවාසනාවකට වගේ ආණ්ඩුවේ කිසිම සාමාජිකයෙක් ආරක්ෂක මණ්ඩලයේ සාමාජිකයෙක් නෙමේ....ජනාධිපතිවරයා හැරෙන්නට. ජනාධිපතිවරයා දැනට රටේ නෑ. ඔහු එන්නේ අද මධ්‍යම රාත්‍රියේ. අපි බලාපොරොත්තු වෙනවා හෙට දිනයේදී ඔහුව මුණ ගැසෙන්න. මේ වගේ සන්නිවේදන සංකූලතාවක් ඇතිවුණේ කොහොමද කියලා අහන්න” 
බී.බී.සී. නියෝජිතයා : 
මේ අනතුරු ඇගවීමේ අවවාදයට සම්බන්ධ තොරතුරු වලින් වාර්තා වුණේ මොනවාද ?...ඒ ගැන ඔබ දන්නා තොරතුරු අපට කියන්න....ඒවා ඉරිදා දිනය ගැනද?, මරාගෙන මැරෙන බෝම්බ කරුවන් ගැනද ? 
හරීන් ප්‍රනාන්දු ඇමතිවරයා :
”එහි ඉතාම පැහැදිළිව ආකාර 4 ක ප්‍රහාර ගැන කියැවෙනවා. ඒක මරාගෙන මැරෙන ප්‍රහාරයක් වෙන්න පුළුවන්, නැතිනම් ආයුධයකින් කරනු ලබන ප්‍රහාරයක් හෝ පිහි ඇනුමක් ඒත් නැත්නම් රථයක පිපිරීමක් විය හැකියි කියලා එහි කියැවෙනවා.... මේවා පැහැදිළිවම කියලා තියෙනවා විතරක් නෙමේ නම් කිහිපයකුත් සඳහන් වෙලා තියෙනවා. 
”මේ වාර්තාවේ තියෙන දුරකතන අංක සහ අනෙකුත් තොරතුරු අනුව මටත් අදහාගන්න බැරිව ඉන්නේ අපි කිසි කෙනෙක් මේ ගැන දැනගත්තේ නැත්තේ ඇයි කියලා. බුද්ධි අංශයට තොරතුරු ලැබිලා. එත් රජය හෝ කැබිනට් ඇමතිවරු, අගමැතිවරයා මේ ගැන දැන නොගත්තේ කොහොමද ?
ඔබ කියන්නේ මේ තොරතුරු ජනාධිපති කාර්යාලයේ කිසියම් තැනෙක හිරවෙලා තිබුණා කියලද ? ඒනිසා අනෙකුත් පාර්ශ්වයන්ට සහ අග්‍රාමාත්‍ය කාර්යාලයට මේ තොරතුරු ලැබුණේ නෑ කියලද?
”ස්ථිර වශයෙන්ම එතැන කිසියම් හිදැසක් තිබුණා... මේ නොලැබුණු වාර්තාව ලේඛණ ගතවෙලයි තියෙන්නේ. දැන් එය අපි අතට පත්වෙලා තියෙනවා. එහෙනම් කොහොමද අදාළ අංශවලට මේ තොරතුරු නොලැබුණේ ? ඒ ගැන ක්ණක අවධානයක් යොමු වුණේ නැත්තේ ඇයි? 
”හරි විදිහට නම් හදිසි රැස්වීමක් කැඳවලා වහාම ඒ ගැන පියවරක් ගත යුතුව තිබුණා.” යයිද හරීන් ප්‍රනාන්දු මහතා බී.බී.සී. සේවයට පැවසීය."
කතෘ මණ්ඩලය  2019 අප්‍රේල් මස 22,"(වසන්ත චන්ද්‍රපාල)
 
මඩකලපුව සියොන් දේවාස්ථානයේ මරාගෙන මැරෙන බෝම්බ ප්‍රහාරයෙන් මියගිය 22 දෙදෙනෙකුගේ මළ සිරුරු හඳුනා ගැනීමෙන් පසු ඥාතීන්ට භාරදුන් බව මඩකලපුව මහා රෝහලේ අධ්‍යක්ෂක වෛද්‍ය කේ ගනේෂලිංගම් මහත්මිය පැවසුවාය.
 
මෙම බෝම්බ ප්‍රහාරයෙන් මියගිය පුද්ගලයන්ගේ මළ සිරුරු 25 ක් හඳුනා ගෙන තිබේ. 
 
තවත් පුද්ගලයෙකුගේ හිසක් සහ පාද හතරක් සහ කඳ කොටසක් මෘත ශරීරගාරයේ ඇති අතර එය තිදෙනෙකුගේ ශරීර කොටසක් විය හැකි බවට අනුමාන කරන අතර අධිකරණ වෛද්‍ය විශේෂඥයින්ගේ පරීක්ෂණවලින් පසුව එය තහවුරු කර ගන්නා බව ද ඇය පැවසුවාය.
 
මෙයට අමතරව මෙම බොම්බ ප්‍රහාරයෙන් තුවාල ලැබූ 56 දෙනෙකු ප්‍රතිකාර ලබන බවත් දැඩි සත්කාර ඒකකයේ හත්දෙනෙකු ප්‍රතිකාර ලබමින් සිටින බවද සඳහන් කළාය.
 
ඊයේ  සවස වෙන විට මියගිය 25 දෙනෙකුගේ  අවසන් කටයුතු කිරීමට සැලසුම් කර තිබෙන බවද ඉතිරි අයගේ සිරුරු හෙට දවස තුළ භුමිදානය කිරීමට සැලසුම් කර ඇති අතර එම සියලු කටයුතු රජයේ වියදමින් සිදුකරන බවද මඩකලපුව දිසාපති එම්. උදයකුමාර මහතා පැවසීය. 
 
මේ අතර මරාගෙන මැරෙන බොම්බකරුගේ හිසද හමුවී තිබේ. ඔහු එම ස්ථානයට පැමිණෙන සී.සී.ටී.වී දර්ශනද ලැබී ඇති අතර එම තොරතුරු ඔස්සේ පරීක්ෂණ පවත්වන බව මඩකලපුව පොලීසියේ උසස් නිලධාරියෙක් පැවසීය."
කතෘ මණ්ඩලය  2019 අප්‍රේල් මස 22,"(ඩයනා උදයංගනී)
            
දිවයිනේ ස්ථාන කිහිපයක ඊයේ (21) සිදු වූ බෝම්බ පිපිරීම්වලින් මියගිය 290 දෙනාගෙන් 204 දෙනෙකුගේ සිරුරු පිළිබඳ මරණ පරීක්‍ෂණ අද (22) පස්වරුව වන විට අවසන් කෙරුණු බව සෞඛ්‍ය සේවා අධ්‍යක්‍ෂ ජනරාල්, විශේෂඥ වෛද්‍ය අනිල් ජාසිංහ මහතා පැවසීය.
            
කොළඹ ජාතික රෝහලෙහි තිබූ මළ සිරුරු 140 න් 89 ක්, මීගමුව දිස්ත‍්‍රික් මහ රෝහලෙහි තිබූ මළ සිරුරු 102 න් 92 ක්, මඩකළපුව ශික්ෂණ රෝහලෙහි තිබූ මළ සිරුරු 29 න් 23 ක් මෙලෙස පශ්චාත් මරණ පරීක්ෂණ කිරීමෙන් අනතුරුව අද ඥාතීන්ට බාරදුන් බවද සෞඛ්‍ය සේවා අධ්‍යක්ෂ ජනරාල්වරයා ප‍්‍රකාශ කළේය.
            
මහේස්ත‍්‍රාත්වරුන් සහ අධිකරණ විශේෂඥ වෛද්‍යවරුන් යටතේ මෙම පශ්චාත් මරණ පරික්ෂණ සිදු කළ බව ද අනිල් ජාසිංහ මහතා කියා සිටියේය.
            
කොළඹ ජාතික රෝහලේ තැන්පත් කර ඇති මළ සිරුරු 35 ක් සහ රාගම, උතුරු කොළඹ ශික්‍ෂණ රෝහලේ තැන්පත් කර ඇති මළසිරුරු 6ක් හඳුනාගැනීම සඟහා මෙතෙක් කිසිවෙකු නොපැණීම ගැටළුවක් බව ද සෞඛ්‍ය සේවා අධ්‍යක්ෂ ජනරාල්වරයා පැවසීය.
 
            
එමෙන්ම කොළඹ ජාතික රෝහලේ විදේශීය ජාතිකයින්ගේ මළ සිරුරු 20 ක් තිබෙන බව කී ජාසිංහ මහතා එම මළ සිරුරු පිළිබඳව විදේශ කටයුතු අමාත්‍යාංශය දැනුවත් කර තිබෙන බවත් තුවාල ලබා  කොළඹ ජාතික රෝහලේ ප‍්‍රතිකාර ලබමින් සිටි විදේශකයින් 22 දෙනෙකු මේ වන විට ප‍්‍රතිකාර ලබා පිටව ගොස් ඇති බවත් කියා සිටියේය.
             
මීගමුව දිස්ත්‍රික් මහ රෝහලට ලැබී තිබූ මළසිරුරු 10 ක පශ්චාත් මරණ පරීක්ෂණ ඉදිරියේදී සිදු කිරීමට නියමිතව ඇති අතර මීගමුව දිස්ත‍්‍රික් මහ රෝහලේ එම මළ සිරුරු තැම්පත් කර තැබීම සඳහා ප‍්‍රමාණවත් තරම් ශීතාගාර පහසුකම් නොමැති වූවත්, සෞඛ්‍ය අමාත්‍යවරයාගේ මැදිහත්වීම මත ජංගම ශීතාගාර දෙකක් මීගමුව දිස්ත්‍රික් මහ රෝහල වෙත විට ලබා දුන් බවද සෞඛ්‍ය සේවා අධ්‍යක්‍ෂ ජනරාල්වරයා කීවේය.
බෝම්බ පිපිරීම්වලින් තුවාල ලැබූ රෝගීන් 480 ක් කොළඹ ජාතික රෝහල, මීගමුව දිස්ත‍්‍රික් මහ රෝහල, කොළඹ උතුර හා දකුණ මහ රෝහල්වල සහ මඩකළපුව මහ රෝහලේ තවමත් ප‍්‍රතිකාර ලබමින් සිටින බව ද හෙතෙම වැඩිදුරටත් සඳහන් කළේය.
            
ඉන් රෝගීන් 29 දෙනෙකු කොළඹ ජාතික රෝහලේ දැඩි සත්කාර ඒකකයේ ප‍්‍රතිකාර ලබමින් සිටින බව ද සාමාන්‍ය තුවාල ලැබූ රෝගීන් ප‍්‍රතිකාර ලබා නිවෙස් කරා පිටව ගොස් ඇතැයිද සෞඛ්‍ය සේවා අධ්‍යක්‍ෂ ජනරාල්වරයා ප‍්‍රකාශ කළේය."
කතෘ මණ්ඩලය  2019 අප්‍රේල් මස 23,"(රන්න චන්ද්‍රසේන ගමගේ අනීශා මානගේ)
 
ගාල්ල දුම්රිය ස්ථානයේ සිට බෙලිඅත්ත දුම්රිය ස්ථානය දක්වා පැමිණි දුම්රියකට උණණ ප්‍රදේශයේදී එල්ල කරන ලද ගල් ප්‍රහාරයකින් එහි රියදුරු තුවාල ලබා බෙලිඅත්ත දිස්ත්‍රික් රෝහලට ඇතුළත් කළ බව බෙලිඅත්ත පොලිසිය පවසයි.
 තුවාල ලබා ඇත්තේ එන්.ඩී. ඒ. කුමාරසිරි නමැත්තෙකි.
ඊයේ (23) රාත්‍රී 10.45 ට පමණ මෙම ප්‍රහාරය එල්ල වී ඇති බවත් ප්‍රහාරයෙන් රියදුරුගේ ඇසකට ද දුම්රියේ ඉදිරිපස වීදුරුවකට ද හානි වී තිබුණු බවත් පොලිසිය කියයි.
තුවාල වූ රියදුරු දුම්රිය නොනවත්වා දුම්රිය සහයකුගේ සහාය ඇතිව එය බෙලිඅත්ත දුම්රිය ස්ථානය දක්වා ධාවනය කර ඇති බවද පැවසේ.
 
බෙලිඅත්ත පොලිසිය වැඩිදුර පරීක්ෂණ පවත්වයි.
(ඡායාරූප - අනීශා මානගේ)"
කතෘ මණ්ඩලය  2019 අප්‍රේල් මස 23,"(සමන් විජය බණ්ඩාර)
 
ඉකුත් ඉරිදා දින සිදු වූ ත‍්‍රස්ත ප‍්‍රහාර සම්බන්ධයෙන් වරකාපොළදී පුද්ගලයකු අත්අඩංගුවට ගත් බව වරකාපොළ පොලිසිය පවසයි. 
 
සැකකරුට අයත් සුඛෝපභෝගී වෑන් රථයක්, සන්නිවේදන උපකරණ 4ක් ඇතුළු යතුරු පැදි තුනක් ද පොලිසිය බාරයට ගෙන ඇත.
 
බුද්ධි අංශ නිලධාරීන් හා වරකාපොල පොලිසිය එක්ව අගුරුවැල්ල පාරේ නිවසක් පරීක්ෂා කිරීමෙන් පසුව මෙම අත්අඩංගුවට ගෙන ඇත. 
 
මේ අතර මාවනැල්ල හෙම්මාතගම ප‍්‍රදේශයේ මඩුල්බෝව මුස්ලිම් පල්ලියක පූජකවරයෙක්ද අද (24) බුද්ධි අංශ නිලධාරීන් හා පොලිසිය එක්ව සැකපිට අත්අඩංගුවට ගෙන ඇති බව පොලිසිය කියයි. 
 
මෙම සැකකරු වරකාපොළදි අත්අංඩගුවට ගත් සැකකරු සමග සමීප සම්බන්ධතා පැවැත්වූ බව ද ඔහු ඩුබායි රටේ ආධාර ලබා ගෙන හෙම්මාතගම සහ ලංකාවේ ප‍්‍රදේශ රැසක බඩු බාහිර ආදිය දුප්පත් ජනතාවට බෙදා හදා දෙමින් සමාජ සේවකයෙකු ලෙසද කටයුතු කරමින් සිටි බවද පොලිසිය කියයි. 
(අත්අඩංගුවට ගත් වාහන)"
කතෘ මණ්ඩලය  2019 අප්‍රේල් මස 23,"(හර්ෂණ තුෂාර සිල්වා)
කොළඹ ප්‍රධාන පෙළේ හෝටල් තුනකට සහ කතෝලික දේවස්ථාන තුනකට එල්ල වූ මරාගෙන මැරෙන බෝම්බ ප්‍රහාරවලින් ශ්‍රී ලංකාවේ සහ වෙනත් රටවල කුඩා දරුවන් 45 දෙනකු ජීවිතක්ෂයට පත්ව ඇතැයි එක්සත් ජාතීන්ගේ ළමා අරමුදල (යුනිසෙෆ්) අද (23) නිවේදනය කළේය. 
මිලේච්ඡ ප්‍රහාරවලින් විපතට පත්වූ සියලු දෙනාට කනගාටුව පළ කරන බව ද එම අරමුදල කියයි. 
පාස්කු ඉරිදා දිනයේ එල්ල වූ මරාගෙන මැරෙන බෝම්බ ප්‍රහාරවලින් මෙරට සහ විදේශවල කුඩා දරුවන් 45 දෙනකු මියගොස් ඇතැයි තොරතුරු ලැබී තිබූ බවත් තවත් දරුවන් විශාල පිරිසක් තුවාල ලබා ඇති බවත් එම සංවිධානය කියයි. රෝහල්වල ප්‍රතිකාර ලබන ඇතැම් කුඩා දරුවන් හදිසි ප්‍රතිකාර ඒකකවල ජීවිතයත් මරණයත් අතර සටනක නිරත වී සිටින බව ද එම සංවිධානය පවසයි. 
බොහෝ දරුවන්ට ඔවුන්ගේ මවුපියන්ගෙන් එක් අයකු හෝ අහිමි වී ඇති අතර ඇතැම් අයට මව සහ පියා යන දෙදෙනාම අහිමි වී ඇතැයි ද එම සංවිධානය සඳහන් කරයි. තවත් දරුවන් බොහෝ පිරිසක් මෙම මිලේච්ඡ ප්‍රචණ්ඩත්වය දැකීමෙන් කම්පනයට පත්ව ඇතැයි ද යුනිසෙෆ් සංවිධානය කියයි.
ප්‍රහාරවලින් මියගිය දරුවන්ගේ සංඛ්‍යාව ඉදිරියේදී වැඩි වීමේ අවදානමක් ඇතැයි ද එම සංවිධානය තවදුරටත් සඳහන් කරයි.
ඉරිදා එල්ල වූ මරාගෙන මැරෙන බෝම්බ ප්‍රහාරවලින් සහ අනෙකුත් පිපිරීම්වලින් මියගිය ගණන 321ක් දක්වා ඉහළ ගොස් තිබූ අතර තුවාල ලැබූ පිරිස 500 ඉක්මවා තිබිණි."
කතෘ මණ්ඩලය  2019 අප්‍රේල් මස 23,"(නාලක සංජීව දහනායක)
ත‍්‍රස්තවාදී කටයුතු සඳහා සම්බන්ධ සැකකටයුතු පුද්ගලයන් වාහන සහ ත‍්‍රස්තවාදී ක‍්‍රියාකාරකම් ආදිය පිළිබඳව දැනුම් දීම සඳහා යුද හමුදා මූලස්ථානය විශේෂ දුරකතන අංක කිහිපයක් හඳුන්වාදී තිබේ.
ඒ අනුව යම් සැකකටයුතු ක‍්‍රියාකාරකම් සම්බනධයෙන් විස්තර ඇත්නම් ඒ සම්බන්ධ තොරතුරු 011-2434251, 011-4055105, 011-4055106, 076-6911604 සහ 011-24333335 යන දුරකථන අංක ඔස්සේ දැනුම්දෙන ලෙස යුධ හමුදා මූලස්ථානය ජනතාවගෙන් ඉල්ලීමක් කරයි."
කතෘ මණ්ඩලය  2019 අප්‍රේල් මස 23,"(තුසිත කුමාර ද සිල්වා)
අලුත්ගම දර්ගානගරය ප්‍රදේශයේ මුස්ලිම් දේවස්ථානයක සාකච්ඡාවක නිරතව සිටි තව්හීත් ජමාත් සංවිධානයේ සාමාජිකයන් බවට සැක කෙරෙන පුද්ගලයන් හය දෙනෙකු අලුත්ගම පොලිසිය අද (23) අත්අඩංගුවට ගෙන තිබේ.
එම සැකකරුවන් සමඟ අත් පත්‍රිකා හා මුද්‍රිත ටී ෂර්ට් කිහිපයක් ද ඇතැයි පොලිසිය සඳහන් කරයි.
අත්අඩංගුවට ගත් පුද්ගලයන් දර්ගානගරයේ පදිංචිකරුවන් බවත් මෙම පිරිසගෙන් පොලිසිය ප්‍රශ්න කිරීම් සිදු කරන බවත් කියයි."
කතෘ මණ්ඩලය  2019 අප්‍රේල් මස 23,"(හර්ෂණ තුෂාර සිල්වා)
කොළඹ හෝටල් පරිශ්‍රවල හා වෙනත් ස්ථානවල බෝම්බ පිපිරීම්වලින් විදේශිකයින් 48 දෙනෙකු මිය ගොස් ඇතැයි විදේශ කටයුතු අමාත්‍යාංශයේ අද (23) රාත්‍රීයේ නිවේදනය කළේය.
එම විදේශිකයින්ගෙන් 34 දෙනෙකු හඳුනාගෙන ඇති අතර තවත් 14 දෙනෙකු හඳුනාගෙන නැතැයිද විදේශ කටයුතු අමාත්‍යාංශය පවසයි.
ඒ අනුව බංගලාදේශ ජාතිකයකු, චීන ජාතිකයන් දෙදෙනෙකු,  ඉන්දීය ජාතිකයන් දසදෙනකු,   ඩෙන්මාර්ක ජාතිකයන් තිදෙනකු, ජපාන ජාතිකයකු, නෙදර්ලන්ත ජාතිකයකු, පෘතුගාල ජාතිකයකු, සෞදි අරාබි ජාතිකයන් දෙදෙනකු, ස්පාඤ්ඤ ජාතිකයකු, තුර්කි ජාතිකයන් දෙදෙනකු, බි්‍රතාන්‍ය ජාතිකයන් හයදෙනකු, ඇමරිකානු සහ බි්‍රතාන්‍ය ද්විත්ව පුරවැසිභාවය හිමි දෙදෙනෙකු සහ ඔස්ට්‍රේලියානු සහ ශ්‍රී ලංකා ද්විත්ව පුරවැසිභාවය හිමි විදේශීකයින් දෙදෙනෙකු  මිය ගොස් ඇති බවට හඳුනාගෙන ඇතැයිද එම අමාත්‍යාංශය පවසයි.
තවත් විදේශිකයින් 14 දෙනෙකුගේ සිරුරු හඳුනාගෙන නැති අතර ඒවා කොළඹ අධිකරණ වෛද්‍ය නිලධාරී කාර්යාලයේ මෘත ශරීරාගාරයේ තැන්පත් කර තිබෙන බවද විදේශ කටයුතු අමාත්‍යාංශය කියයි.
මේ අතර බෝම්බ ප්‍රහාරවලින් තුවාල ලැබූ විදේශීකයින් සංඛ්‍යාව 16 දෙනකු කොළඹ ජාතික රෝහලේ සහ කොළඹ පෞද්ගලික රෝහල්වල ප්‍රතිකාර ලබමින් සිටින අතර තුවාල ලැබූ තවත් පිරිසක් ප්‍රතිකාර ලබා රෝහල් වලින් පිටව ගොස් තිබෙන බවද එම අමාත්‍යාංශය කියයි."
කතෘ මණ්ඩලය  2019 අප්‍රේල් මස 23,"තෙරුවන් සරණයි, දෙවි පිහිටයි,
ගෞරවණීය වන්දනීය මහා සංඝරත්නයෙන් අවසරයි,
විශේෂයෙන් සියලූම ගෞරවණීය පූජකතුමන්ලාගෙන් අවසරයි, 
ආදරණීය හිතවත් දෙමාපියනි, දරුවනි, හිතවතුනි, මිත‍්‍රවරුනි,
ගෙවී ගිය පැය 48ක කාලය තුළ අප විසින් ලැබූ අත්දැකීම ඉතාමත් වේදනාකාරී වුත් ඉතාමත්ම ශෝකජනක වූත් ඉතාම අවසනාවන්ත අවස්ථාවක් බව මා මෙන්ම ඔබ ද පිළිගන්නවා. අද මම මේ කතා කරන අවස්ථාව ජාතික ශෝක දිනයක්. මුළු ජාතියේම ශෝකය පළ කිරීම සඳහා අප අද දිනය ජාතික ශෝක දිනයක් ලෙස ප‍්‍රකාශයට පත්කරනු ලැබුවා.
අප විසින් කිසිසේත්ම බලාපොරොත්තු නොවූ, අපේක්ෂා නොකළ මෙම ත‍්‍රස්තවාදී ම්ලේච්ඡු ප‍්‍රහාරය ශ‍්‍රී ලංකා රජය විදියටත්, ලක්වැසි ජනතාව විදියටත් දැඩි ලෙස පිළිකුල්ව හෙළා දකින බව මා මේ අවස්ථාවේදී ප‍්‍රකාශ කරන්න  ඕන. මෙම සිද්ධිය පිළිබ`දව නොයෙකුත් ආකාරයේ සාකච්ඡා, සංවාද, විවාද විවේචන සහ විචාරයන් රට තුළ තිබෙනවා. ප‍්‍රජාතන්ත‍්‍රවාදී, නිදහස් සමාජයක එය මූලික ලක්ෂණයක් වශයෙන් මම සලකන්නේ. ලෝකයේ බරපතළම ත‍්‍රස්තවාදී සංවිධානයවූ එල්.ටී.ටී.ඊ ම්ලේච්ඡු ත‍්‍රස්තවාදින්ගේ යුද්ධය පිළිබ`ද අවුරුදු 27ක 28ක ඉතාම ම්ලේච්ඡු වූත්, කටුක වූත් දීර්ඝකාලීන අත්දැකීමක් අප සියලූදෙනාටම තිබෙනවා.
එම කාලය තුළ මේ රටේ ඇති වූ පසුබිම වේදනාකාරී තත්ත්වයන්, ජීවිත විනාශ වූ ආකාරය ඒ වගේම ආර්ථික වශයෙන් රටේ ඇති වූ කඩාහැලීම් මේ පිළිබඳව ඔබට මා කිවයුතු නැහැ. එම අවුරුදු 27ක, 28 ක දීර්ඝකාලීන අත්දැකීම් 2009 වසරේ අවසන් වී මේ වන විට වසර 10ක කාලයක් ගෙවී ගොස් තිබෙනවා. මේ වසර දහයක කාලය තුළ මේ රටේ ඉතාම සාමකාමී, නිදහස් සමාජයක් ගොඩනැඟී තිබුණා. විශේෂයෙන් මා සඳහන් කරන්න  ඕන 2015 ජනවාරි 08 වන දා සිට මේ දක්වා වසර 04 ක කාලය තුළ ප‍්‍රජාතන්ත‍්‍රවාදය සහ නිදහස, මාධ්‍ය නිදහස, ජනතාවගේ අයිතිවාසිකම් උපරිම ලෙස සෑම කෙනෙක්ම  භුක්ති විදි සිව් වසරක් බව. එය ඔබ සෑම කෙනෙක්ම දන්නනවා.
එවැනි පසුබිමක පසුගිය දින සිදු වූ මේ මහා ජාතික ඛේදවාචකය අපි කිසිසේත් බලාපොරොත්තු වූයේ නැහැ. මෙහි සත්‍ය තත්ත්වය පැහැදිළි කිරීම මගේ වගකීමක් සහ යුතුකමක් වෙනවා. කිසිවක් සැඟවීමකින් තොරව රටේ ජනතාවට ප‍්‍රකාශ කිරීම මගේ වගකීමක් මෙන්ම යුතුකමක්. මෙම ත‍්‍රස්තවාදී ව්‍යාපාරය සම්බන්ධයෙන් 2017 වසරේ සිට අපේ ආරක්ෂක අංශවලට වාර්තා වුනා. එමෙන්ම පිටරටවල ත‍්‍රස්තාවාදී සංවිධාන සමග එක්වී ඔවුන් පුහුණුවීම් ලබන බවත්, යම් යම් මාර්ගෝපදේශ ලබන බවත් අපට පෙනී ගියා. අපේ ආරක්ෂක අංශ ඔවුන් පිළිබඳ තොරතුරු සොයා බලමින් ඔවුන්ගේ කි‍්‍රයාකාරකම් පිළිබඳ විමර්ශනයෙන් කටයුතු කළා.
එහෙත් ඔවුන් නීතිය හමුවට ගෙන අධිකරණයට ඉදිරිපත් කර ඔවුන්ට විරුද්ධව නීතිමය ක්‍රියාමාර්ග ගැනීමට තරම් සුදුසු සාක්ෂි සහ අධිකරණයට ඉදිරිපත් කළ යුතු පැහැදිළි තොරතුරු අපේ ආරක්ෂක අංශවල තිබුණේ නැහැ. ජාතික ආරක්ෂක මණ්ඩලය රැස්වූ අවස්ථාවන්වලදී පසුගිය අවුරුදු 03ක කාලසීමාව තුළ මෙම සංවිධානයට අයත් පුද්ගලයන්ගේ නම්, ඔවුන්ගේ ගමන් බිමන්, විදේශ සංචාර පිළිබඳව අපි ඉතාමත් විමසිල්ලෙන් සිටියේ කියන එක සඳහන් කළයුතුයි.
එහෙත් ඒ තත්ත්වය තුළ අප කිසිසේත්ම බලාපොරොත්තු නොවූ අවස්ථාවක මෙම පිරිස ජාත්‍යන්තර ත‍්‍රස්ත සංවිධානයක මඟපෙන්වීම්, උපදෙස් සහ නායකත්වය ඔස්සේ අපේ රට තුළ ඇති කළ මේ මහා මිනිස් සංහාරයෙන් මේ මහා මිනිස් ඝාතනයෙන් අහිංසක, ඉතාම දුප්පත් පවුල්වල කුඩා දරුවාගේ සිට, ඉහළම ධනපති පවුල් දක්වා ඒ වගේම මේ රටට පැමිණි, විදේශිකයන්, සංචාරකයන්, රාජ්‍ය තාන්ති‍්‍රකයන්, ව්‍යාපාරිකයන් එවැනි පිරිස් ද ඝාතනයට ලක් වුණා. ඒ පිළිබඳ මා දෙවන වරටත් මුළු මහත් ජාතිය ඉදිරියේ මගේ බලවත් සංවේගය, ශෝකය ප‍්‍රකාශ කරනවා.
 
මෙම ඉතාමත් ශෝක ජනක වූත්, වේදනාකාරී වූත් අවස්ථාවේ දී අපේ ලක්වැසි ආදරණීය කිතුනු බැතිමතුන් ඔවුන් තුළ තිබූ ඉවසීම, විනය සහ සංයමය මා විශේෂයෙන් සිහිපත් කළයුතුයි. අතිඋතුම් මැල්කම් රංජිත් කාදිනල් හිමිපාණන් ප‍්‍රමුඛ කිතුනු ප‍්‍රජාව, ඒ වගේම කිතුනු පූජකතුමන්ලා මේ සෑම කෙනෙක්ම රට තුළ ගැටුම් ඇතිවීමට ඉඩ නොතබා, ඉතාම සාමකාමී වාතාවරණයක් තුළ ජනතාව හැසිරවීම සඳහා විශාල සංයමයකින් සහ කැපවීමකින් කටයුතු කිරීම පිළිබඳව උන්වහන්සේලා ප‍්‍රමුඛ මේ රටේ ලක්වැසි කිතුනු බැතිමතුන්, කිතුනු ප‍්‍රජාව වෙත මගේ ගෞවරණීය ප‍්‍රණාමය මා මේ අවස්ථාවේ පුද කිරීමට කැමතියි.
ඒ වගේම අපිට දැන් තිබෙන්නේ සිදු වූ දේ පිළිබඳව, විශේෂයෙන් අප ලැබූ මේ කටුක වේදනාකාරී අත්දැකීම සමඟ හෙට දවසේ මේ රටේ නිදහස්, සාමකාමී පරිසරයක් ගොඩනගාගෙන කටයුතු කිරීම පිළිබඳ අවතීරණ වීමේ කි‍්‍රයාවලිය සහ ප‍්‍රවේශයයි. එහිදී අපේ පොලීසිය, ති‍්‍රවිධ හමුදාව, ආරක්ෂක අංශ සම්පූර්ණ ප‍්‍රතිසංවිධානයකට ලක් කිරීමට ඉදිරි සතිය තුළ මා බලාපොරොත්තු වෙනවා. විශේෂයෙන් ඉදිරි පැය 24 තුළ ආරක්ෂක අංශවල ප‍්‍රධානීන්ගේ වෙනසක් කිරීමටත් මා බලාපොරොත්තු වෙනවා. මෙම සිද්ධිය සිදුවූ අවස්ථාවේ සිට ඒ අපේ ති‍්‍රවිධ හමුදාව සහ පොලීසිය කටයුතු කළ ආකාරය පිළිබඳ ඒ සියලූදෙනාට මගේ ගෞරවණීය ස්තූතිය පුද කරනවා.
මෙහි දී මා ඔබට විශේෂයෙන් සඳහන් කළ යුතු කාරණයක් තිබෙනවා. එනම් එල්.ටී.ටී.ඊ ම්ලේච්ඡ ත‍්‍රස්තවාදී ව්‍යාපාරය ආරම්භ වූ කාලයේ 1980 දශකය තුළ මේ රටේ සිංහල සහ මුස්ලිම් ජනතාව රටේ දමිළ ජනතාව දෙස බැලූවේ සෑම කෙනෙක් ම ත‍්‍රස්තවාදියෙක් ලෙසයි. එහෙත් පසුකාලීනව රටේ පොදු මහජනතාවට තේරුම් ගියා සෑම දෙමළ ජාතිකයෙක් ම එල්.ටී.ටී.ඊ ත‍්‍රස්තවාදියෙකු නොවන බව. ඒ තුළ ජාතික සමගිය හා සංහිඳියාව ගොඩනැඟීමට පුළුවන්කම ලැබුණා. ඒ නිසා විශේෂයෙන්ම මේ රටේ අද ජීවත් වන සිංහල සහ දෙමළ ජනතාවගෙන් ඉතාම ගෞරවයෙන් ඉල්ලා සිටිනවා මේ රටේ ජීවත් වන මුස්ලිම් ජනතාව කෙරෙහි සැකයෙන් බියෙන් අවිශ්වාසයෙන් බැලීම සුදුසු නොවන බව.
මුස්ලිම් සෑම පුරවැසියෙක් ම ත‍්‍රස්තවාදියෙකු නොවන බව විශේෂයෙන් ඔබ සිහියේ තබා ගත යුතු වෙනවා. ඉතාමත්ම සුළු පිරිසක් පමණයි මෙවැනි ම්ලේච්ඡ ත‍්‍රස්ත ව්‍යාපාරයකට සම්බන්ධ වී සිටින්නේ. ඒ නිසා රට තුළ සිංහල, මුස්ලිම්, දෙමළ සියලූ ජනකොටස් අතර සමගිය සංහිඳියාව ඇති කර ගැනීම ඉතාමත් වැදගත් වෙනවා. සෑම කෙනෙක් තුළම විශ්වාසය ඇති කර ගෙන ජීවත් වීම අවශ්‍ය වෙනවා.
රට සාමකාමී කිරීම උදෙසා ත‍්‍රස්තවාදීන් මර්දනය කිරීම පිණිසයි හදිසි නීති රෙගුලාසි ගැසට් කිරීමට සිදු වුණේ. ත‍්‍රස්තවාදය මර්දනය කිරීමේ රෙගුලාසි පමණක් ගැසට් කර ඇති බව ඒ පිළිබඳව පොලීසියට සහ ත‍්‍රිවිධ හමුදාවට බලය පවරා ඇති බව මා මෙහිදී ඔබට සිහිපත් කළ යුතු වෙනවා. මෙම හදිසි නීති ගැසට් නිවේදනය නිකුත් නොකළා නම් ප‍්‍රධාන වශයෙන්ම පොලිසියට දැනට තිබෙන බලතල ප‍්‍රමාණවත් නොවන අතර මේ සඳහා ක‍්‍රියාකාරිව ඇතුළත් වීමට යුද නාවික ගුවන් ත‍්‍රිවිධ හමුදාවට හැකියාවක් නොමැති වෙනවා.
ඒ තත්ත්වය සකස් කිරීම සඳහා ඒ ආයතනවලට බලය පැවරීමටයි විශේෂයෙන්ම හදිසි නීති රෙගුලාසි ත‍්‍රස්තවාදය මර්දනය කිරීමට පමණක් ගැසට් කරලා තිබෙන්නේ. කිසිසේත්ම රටේ ප‍්‍රජාතන්ත‍්‍රවාදය, නිදහස, සීමා කිරීම සඳහා කිසිම කෙනෙකුට බාධාවක් වන ආකාරයට නිදහස් ජීවිතවලට අභියෝගයක් වන විදියට මෙම රෙගුලාසි නීතිරීති පාවිච්චි නොවන බවට වූ වගකීම පෞද්ගලිකව මම භාර ගන්නවා. රටේ නිදහසේ කතා කිරීම, පෙළපාලි යෑම විරෝධතා ව්‍යාපාර මාධ්‍ය නිදහස ආදි කරුණු සම්බන්ධයෙන් මේ රෙගුලාසි කිසිම ආකාරයකට කිසියම් කෙනෙකුට ගැටලූවක් අභියෝගයක් නොවන බව මා සඳහන් කළ යුතුයි.
ඒත් එක්කම මෙහිදී මා සිහිපත් කළ යුතු වෙනවා මෙම සිදුවීම් වූ අවස්ථාවේ සිට මේ කටයුතුවලට අවතීර්ණ වූ ත‍්‍රිවිධ හමුදාවේ පොලිසියේ සහ විශේෂ කාර්ය බලකායේ නිලධාරීන්ගේ කාර්යක්ෂමභාවය අපරාධ පරීක්ෂණ දෙපාර්තමේන්තුවේ බුද්ධි අංශවල තිබූ දැඩි කැපවීම පිළිබඳව අප නැවත නැවතත් අගය කළ යුතු අතර, මේ සිද්ධීන්වල විමර්ශන කටයුතුවලට ගොස් දිවිපිදු පොලිස් නිලධාරීන් තිදෙනා පිළිබඳව ද මෙහිදී සිහිපත් කළ යුතුයි.
මේ වන විටත් මීට සම්බන්ධ අපරාධකරුවන්, සැකකරුවන්, වගඋත්තරකරුවන් රාශියක් අත්අඩංගුවට ගෙන බොහෝ තොරතුරු  සොයාගෙන තිබෙනවා. ඒ තත්ත්වය අනුව මා විශ්වාස කරනවා නැවත මෙවැනි කනගාටුදායක, ඛේදජනක සිද්ධියක් ඇතිවීම වළක්වා ගැනීමේ හැකියාව පැහැදිළි ලෙසම තිබෙන බවට.
 
අපේ මිත‍්‍ර  ඉතාමත් බලවත් රටවල් 07ක්, 08 ක් මේ වන විට මෙම ත‍්‍රස්ත ව්‍යාපාරය මර්දනය කිරීම සඳහා ශ‍්‍රී ලංකා රජයට පූර්ණ සහයෝගය දීමට ඉදිරිපත් වී තිබෙනවා, ඔවුන්ගේ සහයෝගය සමග ඉදිරියේ දී කටයුතු කිරීමට අපි බලාපොරොත්තු වෙනවා. මෙම සිද්ධියට අදාළ තොරතුරු පිළිබඳව විදේශීය මිත‍්‍ර රාජ්‍යයක, රාජ්‍ය ඔත්තු සේවාවකින් ලැබුණු තොරතුරු මත රටේ ආරක්ෂක අංශ කටයුතු නොකළේ මන්ද යන කාරණාව දේශපාලන වේදිකාවේත්, මාධ්‍ය තුළත්, ජනතාව තුළත් සංවාදයට සහ ප‍්‍රශ්නාර්ථයක් බවට පත්වී තිබෙනවා.
එම රාජ්‍ය ඔත්තු සේවාවට ලැබුණු තොරතුරු එම වගකිවයුතු ප‍්‍රධාන නිලධාරින් විසින් මා වෙත ද ඉදිරිපත් නොකළ බව මා විසින් මෙහිදී විශේෂයෙන් සඳහන් කළයුතුයි. මෙම තොරතරු ලැබීම පිළිබඳ මා දැනුවත් කළානම් මා ඒ පිළිබඳ වහා කි‍්‍රයාමාර්ග ගැනීමට පුළුවන්කම තිබුණා. එම වගකිවයුතු අංශ විසින් එම වගකීම් නිසි ලෙස ඉටු නොකිරීම පිළිබඳව මම ඉතාමත් දැඩි ලෙස ඔවුන්ට එරෙහිව තීන්දු තීරණ ගැනීමට ද මේ වන විට තීරණය කර තිබෙනවා.
ඊයේ සන්ධ්‍යාවේ රැුස් වූ අග‍්‍රාමාත්‍යතුමා ඇතුළු අමාත්‍ය මණ්ඩලය තුළ මේ පිළිබඳව දීර්ඝ වශයෙන් සාකච්ඡා කළා. ඒ නිසයි මම පෙර ප‍්‍රකාශ කළේ ආරක්ෂක අංශවල පූර්ණ ප‍්‍රතිසංවිධානයක් ඒ වගේම රාජ්‍ය බුද්ධි අංශවල, පොලිස් හා ති‍්‍රවිධ හමුදාවේ බුද්ධි අංශවල පූර්ණ ප‍්‍රතිසංවිධානයක් කරමින් ඒවා විධිමත් කරමින් මෙවැනි ත‍්‍රස්තවාදී සිදුවීම් නැවත ඇති නොවීමට දැඩි ලෙස විධිමත් කි‍්‍රයාමාර්ගයකට අවතීරණ වන බව.
මේ රටේ ජනතාවට හෙට දවස බියෙන් සැකෙන් තොරව නිදහසේ සතුටින් ජීවත් වීමේ පරිසරයක් ගොඩනැංඟිම සඳහා අවශ්‍ය කටයුතු මා විසින් මේ වන විටත් විධිමත්ව ක‍්‍රියාත්මක කිරීමට සැලසුම් කර තිබෙනවා. රාජ්‍ය සේවකයා, පාසැල් දරුවා, ව්‍යාපාරිකයා, රටේ සාමාන්‍ය පුරවැසියා මේ සෑම කෙනෙකුටම නිදහස් සමාජයක, පරිසරයක නිදහස් ව සාමකාමීව කටයුතු කිරීමේ පසුබිම ස්ථිර වශයෙන් ම රජය විදියට සකස් කරන බව මා ඔබට ප‍්‍රකාශ කරන්න කැමතියි.
එමෙන් ම මා මෙහිදී විශේෂ කාරණයක් ඔබට සඳහන් කිරීමට කැමතියි. එනම් මා මුලින්ම සඳහන් කළ පරිදි අවුරුදු 27ක 28 ක කටුක ත‍්‍රස්තවාදී යුද්ධයක අත්දැකීම් පිළිබඳව කතා කරන අපි ඒවාගේම එහි ජයග‍්‍රහණ පිළිබඳව කතා කරන අපි මේ සිදුවී ඇති සිද්ධීන් සහ එම ත‍්‍රස්තවාදී ව්‍යාපාරය අතර ඇති වෙනස පැහැදිලිව තේරුම් ගැනීම ඉතාමත්ම අවශ්‍ය වෙනවා. මෙවැනි ප‍්‍රශ්නයකදී අප කතා කළ යුත්තේ හදවතින් නොව බුද්ධියෙන් බවයි මා විශ්වාස කරන්නේ.
ප‍්‍රභාකරන්ගේ එල්.ටී.ටී.ඊ ත‍්‍රස්තවාදී සංවිධානය දේශීය වශයෙන් රට  ශක්තිමත් ත‍්‍රස්තවාදී සංවිධානයක් බවට පත් වී තිබුණා. නමුත් එම සංවිධානයට එදා මුහුණ දුන් තත්ත්වයට වඩා වෙනස් ආකාරයට මේ ප‍්‍රශ්නයට අපිට මුහුණ දීමට සිදුවී තිබෙනවා. ඒ තමයි ජාත්‍යන්තර වශයෙන් ප‍්‍රබල ත‍්‍රස්තවාදී ව්‍යාපාරයක් මෙම සිදුවීම්වලට සම්බන්ධ බව දැනටමත් ප‍්‍රකාශ වී තිබීම. ඒ නිසා ජාතික වශයෙන් බිහි වූ ත‍්‍රස්තවාදී ව්‍යාපාරයක තිබූ ස්වරූපයත් මේ අප අලූතෙන් අත්දැකීම් ලබා ඇති වේදනාකාරී ප‍්‍රබල ජාත්‍යන්තර ත‍්‍රස්තවාදී ව්‍යාපාරයක කටයුතුත් අතර යම් වෙනසක් තිබෙනවා. මෙහිදී අපි ක‍්‍රියා කළ යුත්තේ ඉතාමත්ම ඉවසීමෙන් ප‍්‍රඥාවන්තව බුද්ධියෙන් යන කාරණය මා හිතන්නේ ඔබ සෑම කෙනෙක්ම විශ්වාස කරනවා.
ඒ නිසා නව තාක්ෂණය, අධිතාක්ෂණය පාවිච්චි කරමින්, ඒවගේම ආරක්ෂක අංශවල උපක‍්‍රමශීලී ක‍්‍රමවේදයන් භාවිත කරමින් ත‍්‍රස්තවාදයට විරුද්ධව තාක්ෂණය ඉහළ ලෙස භාවිත කරන රටවල උපදෙස් මගපෙන්වීම සහ සම්පත් ලබාගෙන මෙම ජාත්‍යන්තර ත‍්‍රස්තවාදයට සම්බන්ධ වූ මේ ව්‍යාපාරය මගෙත් ඔබෙත් මාතෘභූමිය තුළින් මුලිනුපුටා දැමීම සඳහා සම්පූර්ණයෙන්ම ඉවත් කිරීම සඳහා මර්දනය කිරීම සඳහා කටයුතු කරන බව මා ස්ථිර වශයෙන්ම ඔබට සහතික වෙනවා. මෙවැනි කාරණාවකදී අප සෑම කෙනෙකුගේම සමගිය ශක්තියක් වෙනවා.
දේශපාලන පක්ෂ භේදවලින් තොරව ආගමික භේදවලින් තොරව වෙනත් ජාති භේදවලින් තොරව අපි කටයුතු කිරීම අවශ්‍යය යි. ජාතිවාදය යන්නෙන් අදහස් කරන්නේ කුමක්ද? ත‍්‍රස්තවාදය යන්නෙන් අදහස් කරන්නේ කුමක්ද යන්න අප පැහැදිලිව තේරුම් ගත යුතු වෙනවා. ජාතිවාදය හා ත‍්‍රස්තවාදය අතරේ වෙනස මා හිතනවා බුද්ධිමත් වූත් ඥානවන්ත වූත් උගත් ඔබ සෑම කෙනෙක්ම තේරුම් අරගෙන තිබෙනවා. ඒ නිසා අපි මේ බරපතළ ත‍්‍රස්තවාදී ව්‍යාපාරය ශ‍්‍රී ලංකාව මේ ආකාරයෙන් තෝරා ගැනීම පිළිබඳව විශේෂයෙන්ම විමසිලිමත් විය යුතු වෙනවා.
 
මේ රට තුළ තිබූ ඉතාමත්ම සාමකාමී වාතාවරණය බිඳ හෙළමින්, ජනතාව තුළ බිය සැකය සන්ත‍්‍රාසය ඇති කරමින් ප‍්‍රධාන වශයෙන්ම ජාත්‍යන්තර ත‍්‍රස්තවාදී ව්‍යාපාරයක් අපේ දේශීය ශ‍්‍රී ලාංකිකයින් කණ්ඩායමක් සමඟ මේ කර ඇති ම්ලේච්ඡ ප‍්‍රහාරයෙන් මේ ලැබූ අත්දැකීම අප නැවත නොලැබීමට සෑම කෙනෙක්ම වගබලා ගත යුතු වෙනවා. එකිනෙකාට ඇගිල්ල දිගු කරමින්, එකිනෙකාට චෝදනා කරමින් කටයුතු කිරීම මේ අවස්ථාවේ නොකළ යුතු බවයි මාගේ විශ්වාසය. ඒ නිසා ඉතාම ගෞරවයෙනුත් ඉතාම කාරුණිකව ඔබ සියලූදෙනාගෙන්ම මා ඉල්ලා සිටිනවා මා ඉදිරියේදී බලාපොරොත්තු වෙනවා පාර්ලිමේන්තුව නියෝජනය කරන මෙන්ම පාර්ලිමේන්තුව නියෝජනය නොකරන සියලූම දේශපාලන පක්ෂ නායකයින් වට මේසයකට කැඳවා මේ සම්බන්ධයෙන් ඔවුන් සම`ග සාකච්ඡා කිරීමටත් රජය ගෙන ඇති ඉදිරි ක‍්‍රියාමාර්ග ඔවුන්ට ඉදිරිපත් කිරීමටත්.
ඒවගේම බෞද්ධ, ක‍්‍රිස්තියානි, හින්දු ඉස්ලාම් මේ සෑම ආගමික නායකයින් පූජකතුමන්ලා ඒවගේම මේ රටේ විවිධ ක්ෂේත‍්‍රවල උගතුන්, බුද්ධිමතුන් සියලූදෙනාම කැඳවා ඔවුන් සෑම කෙනෙක්ම එක මේසයකට ගෙන මේ තිබෙන තත්ත්වයන් සාකච්ඡුා කර සියලූදෙනාගේ අදහස් උපදෙස් ලබා ගෙන රජයේ වැඩපිළිවෙළ ඉදිරිපත් කර විශේෂයෙන්ම හෙට දවස නිදහස් සමාජයක කටයුතු කිරීමේ පසුබිම ඔබට සකස් කිරීමට මා කැපවෙන බව ප‍්‍රකාශ කළ යුතුයි. අසත්‍ය ප‍්‍රචාරවලින් වැළැකී සත්‍ය දේ පමණක් විශ්වාස කරමින් ඒවගේම කටකතා වලින් නොරැුවටී මෙවැනි අවස්ථාවකදී කටයුතු කිරීම ඉතාම වැදගත්. දේශපාලන වාසි ලබා ගැනීමකින් තොරව මුළුමහත් ජාතියේ අනාගතය සඳහා ජීවත් වන මේ රටේ ජනතාව මෙන්ම හෙට උපදින දරුවන් සඳහා මේ ම්ලේච්ඡ ත‍්‍රස්තවාදය මුලිනුපුටා දැමීමට ගෙන ඇති තීරණයට ඔබ සියලූදෙනාගේම සහයෝගය ලබා දෙන ලෙස මා ගෞරවයෙන් ඉල්ලා සිටිනවා.
සියලූ දෙනාටම ස්තූතියි. තෙරුවන් සරණයි. දෙවි පිහිටයි."
කතෘ මණ්ඩලය  2019 අප්‍රේල් මස 23,"(නිමල කොඩිතුවක්කු)
රටේ පවතින වාතාවරණය හමුවේ වෙසක් උත්සවය පැවැත්වීම කිසි ලෙසකින්වත් නතර නොකරන බව බුද්ධශාසන හා වයඹ සංවර්ධන අමාත්‍ය ගාමිණී ජයවික‍්‍රම පෙරේරා මහතා පැවැසීය.
වෙසක් උත්සවය පවත්වන ආකාරය සම්බන්ධයෙන් ආරක්ෂක අංශ සමඟ සාකච්ඡා කර අවශ්‍ය ක‍්‍රියාමාර්ග ගන්නා බවද අමාත්‍යවරයා සඳහන් කළේය.
බුද්ධශාසන අමාත්‍යාංශ ශ‍්‍රවණාගාරයේ අද (23) පැවති මාධ්‍ය හමුවකට එක්වෙමින් පෙරේරා මහතා මේ බව පැවැසීය.
වෙසක් කළාප පැවැත්වීම සම්බනධයෙන් මෙතෙක් තීරණයක් ගෙන නොමැති බව සඳහන් කළ අමාත්‍යවරයා ඒ සම්බන්ධයෙන් වෙසක් කලාප සංවිධායකයන් සමඟ සාකච්ඡා කිරීමට බලාපොරොත්තු වන බවද පැවැසීය."
කතෘ මණ්ඩලය  2019 අප්‍රේල් මස 23,"(නිමන්ති රණසිංහ)
 
කිඹුලාඇළ මුස්ලිම් පල්ලියේ සවිකර තිබූ ශබ්ද විකාශන යන්ත‍්‍රයෙන් ජලයට වස මිශ‍්‍ර වී ඇති බවට ප‍්‍රකාශයක් කර මහජන කැළඹීමක් ඇතිකළැයි කියන සිද්ධියකට අදාළව බ්ලූමැන්ඩල් පොලිසිය අත්අඩංගුවට ගත් සැකකරුවන් දෙදෙනකු ලබන 06 වැනිදා තෙක් රක්ෂිත බන්ධනාගාර ගත කරන ලෙස කොළඹ අතිරේක මහෙස්ත‍්‍රාත් කාංචනා නෙරංජි සිල්වා මහත්මිය අද (23) නියෝග කළාය.
මෙලෙස රක්ෂිත බන්ධනාගාර ගත කරනු ලැබුවේ අංක කොළඹ 15 පදිංචි සැඩ්වින් රම්සන් ඇඩම්ස් හෙවත් සැඩී සහ මොහොමඩ් ජබ්ලීන් පාහිම් (39) නැමැත්තන්ය.
 
ලංකා දණ්ඩ නීති සංග‍්‍රහයේ වගන්ති ප‍්‍රකාරව මෙන්ම සිවිල් හා දේශපාලන අයිතිවාසිකම් පිළිබඳ ජාත්‍යන්තර සම්මුති පනතේ ප‍්‍රතිපාදන ප‍්‍රකාරව මහජන කැලඹීමක් ඇතිකරවමින් අසත්‍ය තොරතුරු පැතිරවීම සම්බන්ධයෙන් මෙම සැකකරුවන් දෙදෙනා අත්අඩංගුවට ගත් බව පොලීසිය අධිකරණයට සැකකරුවන් ඉදිරිපත් කරමින් සඳහන් කළේය."
කතෘ මණ්ඩලය  2019 අප්‍රේල් මස 23,"(විනීතා එම්. ගමගේ)
 
රාජ්‍ය බුද්ධි තොරතුරු ඉතා නිවැරදි බවත් බුද්ධි අංශ නිලධාරීන් රඳවා ගැනීම් හා ප‍්‍රශ්න කිරීම් හේතුවෙන් රාජ්‍ය ආරක්ෂාව පිළිබඳව ප‍්‍රශ්න රාශියක් ඇති වී ඇති බවත්  ශ්‍රී ලංකා නිදහස් පක්ෂයේ මහලේකම් පාර්ලිමේන්තු මන්ත‍්‍රී දයාසිරි ජයසේකර මහතා පැවැසීය.
 
කවර කරුණකටත් වඩා රාජ්‍ය ආරක්ෂාව පළමු කරුණ විය යුතු යැයි ද ජයසේකර මහතා ප‍්‍රකාශ කළේය. 
 
2015 න් පසු ප‍්‍රජාතන්ත‍්‍රවාදය ස්ථාපිත කිරීමේ කි‍්‍රයාවලිය නිසා ජාතින්ට අවැඩක් වේ යැයි සිතා අන්තවාදි කල්ලිවලට එරෙහිව රජය කටයුතු කර නොමැති අතර යහපාලනය යන නමට මුවාවී රාජ්‍ය ආරක්ෂාව පහළ දැමිය නොහැකි බවද හෙතෙම සඳහන් කළේය. බෙදුම්වාදයට හා ත‍්‍රස්තවාදයට එහා ගිය ආගමික ත‍්‍රස්තවාදයට රට මුහුණ දී සිටින්නේ යැයි ද වසර තිහක යුද්ධය නිමා කොට වසර දහයකට පසු මේ ඛේදජනක ඉරණමට රට මුහුණ දුන් බව ද ජයසේකර මහතා කියා සිටියේය. 
 
පොලිස්පතිවරයා වහාම යම් තීන්දුවක් ගත යුතු යැයි ද නියොජ්‍ය පොලිස්පතිවරුන් හතරදෙනෙකුට අපේ‍්‍රල් 11 දා දැනුම් දුන් බව කියන පොලිස්පතිවරයා ඒ පිළිබ`දව ඉන් අනතුරුව 21  වැනිදා දක්වා සොයා නොබැලූ හේතුව ඔහු හෙලි කළ යුතු යැයි ද මන්ත‍්‍රීවරයා පැවැසීය.
 
රටක රාජ්‍ය ආරක්ෂාව යනු හෝටල් ආරක්ෂා කිරීම නොවන බව ආරක්ෂක අමාත්‍යංශ ලේකම්වරයා කියන නමුත් රටක ආරක්ෂාව යනු හෝටල් පමණක් නොව රටේ සියලූ අංශවලට ආරක්ෂාව සැපයීම බවත් ජයසේකර මහතා ප‍්‍රකාශ කළේය. ආරක්ෂක අංශ ප‍්‍රධානීන් මෙවැනි කතා නොකිව යුතු යැයි පැවසූ ශ්‍රීලනිප ලේකම්වරයා ආරක්ෂක අමාත්‍යංශය ත‍්‍රීවිධ හමුදාව සහ පොලිසිය මුළු මහත් රටේම ආරක්ෂාව පිළිබඳ වගකීම භාරගතයුතු යැයි ද ස`දහන් කළේය. 
 
සිදුකළ යුත්තේ එකිනෙකාට අවලාද නගා ගනිමින් සිටීම හෝ පුද්ගලික අමනාපකම් වෙනුවෙන් මේ සිද්ධිය භාවිතාකිරීම නොව මේ ත‍්‍රස්ත කල්ලිය මැඩලීමට කටයුතු කරන්නේ කෙසේ ද කියා සොයා බැලීම යැයි ද ඔහු ස`දහන් කළේය. 
 
සමස්ත මුස්ලිම් ජනතාවම මීට වගකිව යුතු නැති බවත් මුස්ලිම් සමාජයේ සුළු කොටසක් ආගමික අන්තවාදයට අල්ලා ගෙන ඇති බවත් කීය.
2013 2015 2017 වැනි වර්ෂවල පවා මෙම කල්ලිය ගැන බුද්ධී අංශ දැනුම් දී ඇතැයි පැවසූ ශ්‍රී ලනිප මහ ලේකම්වරයා රට තුළ සිංහල අන්තවාදය දෙමළ අන්තවාදය හා මුස්ලිම් අන්තවාදය අඩු වැඩි වශයෙන් පවතින බව ද සඳහන් කළේය. 
 
දයාසිරි ජයසේකර මහතා මේ අදහස් පළ කළේ ශ්‍රී  ලංකා නිදහස් පක්ෂ මුලස්ථානයේ අද (23) පැවැති මාධ්‍ය හමුවක් අමතමිනි."
කතෘ මණ්ඩලය  2019 අප්‍රේල් මස 23,"( නාලක සංජීව දහනායක)
රටේ ස්ථාන කිහිපයකදී බෝම්බ පුපුරායා හැකි බවට බුද්ධි අංශ විසින් තොරතුරු ලබාදී තිබියදීත් එය වැළැක්වීමට පියවර නොගැනීම සම්බන්ධයෙන් පොලිස්පතිවරයාට පමණක් චෝදනා කිරීමේ කිසිදු සාධාරණ නොවන බව තමන් පුද්ගලිකව විශ්වාස කරන බව ෆීල්ඞ් මාර්ෂල් සරත් ෆොන්සේකා මහතා අද (23) පැවැසීය.
එවැනි ප‍්‍රහාරයක් එල්ල විය හැකි බවට බුද්ධි අංශ විසින් වාර්තාකළ විට  ආරක්‍ෂක අංශවලට අවශ්‍ය උපදෙස් ලබා දීම දේශපාලන අධිකාරිය සතු කාර්යයක් බවද ෆොන්සේකා මන්ත‍්‍රීවරයා කීය.
එහිදී ෆීල්ඞ් මාර්ෂල් සරත් ෆොන්සේකා මන්ත‍්‍රීවරයා මෙසේද පැවැසීය.
රටේ බුද්ධි අංශ කඩාවැටීම එක සැරේටම සිදුවූ දෙයක් නොවන බවකී ෆොන්සේකා මන්ත‍්‍රීවරයා 2009න් පසුව බිහිවූ සියලූම රජයන් ඒ සම්බන්ද වගකීම භාරගත යුතු යැයිද කීය. 2009 වසරට පෙර මෙවැනි බුද්ධි තොරතුරක් ලැබුනේනම් ඉතාම වේගයෙන් ක‍්‍රියාත්මකවන බවකී ෆොන්සේකා මන්ත‍්‍රීවරයා ඒ සදහා ක‍්‍රියාත්මකවිම සදහා අවශ්‍ය ආරක්‍ෂක යාන්ත‍්‍රණයද මැනවින් සකස්කර තිබූ බව ද කීය.
වර්තමානයේදී එම ආරක්‍ෂක යාන්ත‍්‍රණය ක‍්‍රියාත්මක නොවීම සම්බන්දයෙන් නිදහසට කරුණු නොකියා ඒ සම්බන්ද වගකීම දේශපාලන අධිකාරිය  විසින් බාරගත යුතු යැයිද කීය. ආරක්‍ෂක අංශ සෑම විටම ක‍්‍රියාත්මක වන්නේ දේශපාලන අධිකාරියේ උපදෙස් මතයැයි කී සරත් ෆොන්සේකා මන්ත‍්‍රීවරයා බුද්ධි තොරතුරු ලැබී තිබුණද මෙහිදී ක‍්‍රියාත්මකවීම සදහා අවශ්‍ය උපදෙස් දේශපාලන අධිකාරියෙන් ලැබී නැතැයිද පැවැසීය.
එල්.ටී.ටී.ඊ සංවිධානයට මාරගෙන මැරෙන බෝම්බකරුවකු නිර්මාණය කිරීමට අවුරුදු 12ක් ගතවූ බව මෙහිදී පැවැසී ෆොන්සේකා මන්ත‍්‍රීවරයා මෙම අන්තවාදී සංවිධානයද වසර ගණනක් තිස්සේ ක‍්‍රියාත්මක වන්නට ඇතැයිද කීය. යුද්ධය අවසන්වූ පසුව මහාපරිමාන බුද්ධි අංශයක් සැකසිය යුතු බවට හමුදාපතිවරයා ලෙස තමන් යෝජනා කළද එවැන්නක් සිදුනොවූ බවද සරත් ෆොන්සේකා මන්ත‍්‍රීවරයා සදහන් කළේය.  
ගෙවල් වැටලීමෙන් හෝ ආරක්‍ෂක අංශ මහපාරේ සිටුවා තැබීමෙන් ඇතිවී තිබෙන තත්ත්වය මර්ධනය කළ නොහැකි බව පැවසූ සරත් ෆොන්සේකා මන්ත‍්‍රීවරයා මෙම ප‍්‍රශ්නය විසදිය හැක්කේ බුද්ධි අංශ ශක්තිමත් කිරීමෙන් පමණක්ම යැයිද කීය. බුද්ධි යාන්ත‍්‍රණය ශක්තිමත් කළද මෙම ප‍්‍රශ්න විසදීමට අවම වශයෙන් අවුරුදු තුන්කවත් ගතවනු ඇතැයිද ෆොන්සේකා මන්ත‍්‍රීවරයා කීය.
ප‍්‍රාදේශීය සංවර්ධන හා වනජීවී අමාත්‍යංශයේ අද (23) පැවැති මාධ්‍ය හමුවකට එක්වෙමින් මන්ත‍්‍රීවරයා මේ බව සදහන් කළේය."
කතෘ මණ්ඩලය  2019 අප්‍රේල් මස 23,"(නිමල කොඩිතුවක්කු)
ක්‍රිස්තියානි ආගමික ස්ථාන ඇතුලු ස්ථාන කිහිපයක් ඉලක්ක කරගනිමින් එල්ල වූ ත්‍රස්ත ප්‍රහාරය හේතුවෙන් මියගිය පිරිස් සිහිකරමින් හෙට (24) දිනයේ දිවයින පුරා පන්සල්වල ආගමික වැඩසටහන් ක්‍රියාත්මක කරන ලෙසට බුද්ධශාසන හා වයඹ සංවර්ධන අමාත්‍ය ගාමිණී ජයවික්‍රම පෙරේරා මහතා ඉල්ලීමක් කළේය.
පස්වරු 6.00 ට ඝාණ්ඨාර නාද කරමින් ශබ්දපූජා පවත්වා මෙම ආගමික වැඩසටහන් ආරම්භ කරන ලෙසද අමාත්‍යවරයා ඉල්ලීමක් කළේය.
එමෙන්ම සෑම පන්සලකම සුදු කොඩි ප්‍රදර්ශනය කරන ලෙසත් බුද්ධශාසන අමාත්‍යාංශ ශ්‍රවණාගාරයේ අද (23) පැවති මාධ්‍ය හමුවකට එක්වෙමින් පෙරේරා මහතා පැවැසීය.
එමෙන්ම සාමකාමීව හා වඩාත් විමසිල්ලෙන් කටයුතු කරන ලෙසට සියලුම බෞද්ධයන්ගෙන් ඉල්ලා සිටින බවත් අමාත්‍යවරයා එහිදි පැවැසීය.
මෙම අවස්ථාව සඳහා කැළණිය විශ්ව විද්‍යාලයේ කුලපති විද්‍යාලංකාර පරිවෙණාධිපති ආචාර්ය වැලමිටියාවේ කුසලධම්ම හිමියෝ, සමස්ත ලංකා ශාසනාරක්ෂක මණ්ඩලයේ ලේඛකාධිකාරි ගෝණදූවේ ගුණානන්ද හිමියෝ ඇතුලු පිරිසක් එක්වූහ."
කතෘ මණ්ඩලය  2019 අප්‍රේල් මස 23,"(ඩයනා උදයංගනී සහ සුජිත් හේවාජුලිගේ ) 
නවසීලන්තයේ ක්‍රයිස්ට්චර්ච් දේවස්ථානයට එල්ල කරන ලද ප්‍රහාරයට ප්‍රතිප්‍රහාරයක් ලෙස ඉස්ලාමීය අන්තවාදී කණ්ඩායමක් මෙම ප්‍රහාරය එල්ල කර ඇති බවට තොරතුරු ඇතැයි ද ආරක්ෂක රාජ්‍ය අමාත්‍ය රුවන් විජයවර්ධන මහතා පාර්ලිමේන්තුවේදී අද (23) පැවසීය.
පසුගිය මාර්තු 15 වැනිදා නවසීලන්තයේ ක්‍රයිස්ට්චර්ච් නුවර මුස්ලිම් පල්ලියකදී සිදුවූ වෙඩිතැබීමක් නිසා බැතිමත්හු  50 කට ආසන්න පිරිසක් මියගියහ. 
දිවයිනේ ප්‍රදේශ කිහිපයක සිදුවූ බෝම්බ ප්‍රහාර ගැන බුද්ධි අංශ තොරතුරු ලැබී තිබියදීත් ඒවා නතර කිරීමට හෝ හානි අවම කිරීමට නොහැකි වූයේ ආරක්ෂක අංශවල දුර්වලතා නිසා යැයි 
මෙම ඉස්ලාමීය අන්තවාදී ත්‍රස්තවාදය නැවැත්වීමට පියවර ගත යුතු බවද හෙතෙම කියා සිටියේය."
කතෘ මණ්ඩලය  2019 අප්‍රේල් මස 23,"විනීතා එම් ගමගේ
 
දිවයිනේ ස්ථාන අටක දී ඉකුත් 21 දා සිදුවූ බෝම්බ පිපිරීමේ සිද්ධීන් ගෙන් මියගොස් තවමත් හඳුනාගෙන නැති මෘත දේහ විශාල සංඛ්‍යාවක් කොළඹ පොලිස් මෘත ශරීරාගාරයේ තවමත් තැන්පත් කර ඇතැයි කොළඹ ප‍්‍රධාන අධිකරණ වෛද්‍ය නිලධාරි කාර්යාලය කියයි. 
මෙතෙක් අතුරුදන්ව ඇති අය පිළිබඳ සොයා බැලීම සඳහා කොළඹ 10 ප‍්‍රැන්සිස් පාරේ අංක 111 දරණ ස්ථානයේ පිහිටි පොලිස් මෘත ශරීරාගාරය වෙත පැමිණ එම මළ සිරුරු පරික්ෂා කළ හැකි යැයි කොළඹ ප‍්‍රධාන අධිකරණ වෛද්‍ය නිලධාරි කාර්යාලයේ නිලධාරියෙක් පැවැසීය.
මේ වනවිටත් හඳුනා නොගත් දේශීය හා විදේශීය පුද්ගලයින් රැසකගේ මෘත ශරීර මේ වනවිටත් එහි ඇති බැවින් අතුරුදන්වූවන් පිළිබඳ තොරතුරු සොයන ඥාතින්ට එහි පැමිණ පරික්ෂා කරන ලෙස ඉල්ලා සිටින බව ද හෙතෙම වැඩිදුරටත් සඳහන් කළේය. 
මේ අතර මේ වනවිටත් තොරතුරු නොමැති විදේශිකයින් පිළිබඳ සොයා බැලීම සඳහා පොලිස් මෘත ශරීරාගාරය වෙත පැමිණ පරික්ෂා කරන්නැයි විදේශ කටයුතු අමාත්‍යංශය විසින් සියලූ විදේශ තානාපති කාර්යාල වෙත පණිවිඩයක් යවා ඇතැයි වාර්තාවේ."
කතෘ මණ්ඩලය  2019 අප්‍රේල් මස 23,"(නිමන්ති රණසිංහ)
 
කොටහේන ප‍්‍රදේශයේ පුද්ගලයින් 11 දෙනෙකු අතුරුදන් කළැයි කියන සිද්ධියට අදාළ සැකකරුවකු වන හිටපු නාවික හමුදාපති අද්මිරාල් වසන්ත කරන්නාගොඩ මහතාගේ විදෙස් ගමන් තහනම් කරමින් කොළඹ කොටුව මහේස්ත‍්‍රාත් රංග දිසානායක මහතා අද (23)  නියෝගයක් නිකුත් කළේය.
එමෙන්ම මෙම සිද්ධියට අදාළව රක්ෂිත බන්ධනාගාර ගත කර සිටින සැකකරුවන් වන හිටපු නාවික හමුදා ලූතිනන් කමාන්ඩර් නිලන්ත සම්පත් මුණසිංහ සහ හිටපු ලූතිනන් කමාන්ඩර් චන්දන ප‍්‍රසාද් හෙට්ටිආරච්චි නොහොත් ‘‘නේවි සම්පත්’’ ඇතුළු සැකකාර නාවික හමුදා නිලධාරීන් හත්දෙනා බන්ධනාගාරය අද (23) අධිකරණය වෙත ඉදිරිපත් කර තිබූ අතර, ඔවුන් ලබන 7 වැනිදා තෙක් තවදුරටත් රක්ෂිත බන්ධනාගාර ගත කරන ලෙස අධිකරණයෙන් නියෝග නිකුත් විණී.
ඒ අනුව තවදුරටත් රක්ෂිත බන්ධනාගාර ගත කෙරුණේ හිටපු නාවික හමුදා ලූතිනන් කමාන්ඩර් නිලන්ත සම්පත් මුණසිංහ, හිටපු ලූතිනන් කමාන්ඩර් චන්දන ප‍්‍රසාද් හෙට්ටිආරච්චි නොහොත් ‘‘නේවි සම්පත්’’, සංජීව ප‍්‍රසාද් තිලංග සේනාරත්න, අන්නච්චි නොහොත් ඉඹුලාවල උපුල් චමින්ද, හෙට්ටි හැන්දි, වර්ණකුලසූරිය ඇන්ටන් ප‍්‍රනාන්දු, සහ නාවික හමුදා සුළු නිලධාරී සම්පත් ජනක කුමාර, යන අයවලූන්ය."
කතෘ මණ්ඩලය  2019 අප්‍රේල් මස 23,"(මහින්ද නිශ්ශංක)
සියලු රාත්‍රි තැපැල් දුම්රිය ධාවනය  නතර කිරීමට පියවර ගත් බව දුම්රිය දෙපාර්තමේන්තුව පවසයි.
රට තුළ පවතින අනාරක්ෂිත තත්ත්වය හේතුවෙන් මෙම තීරණය ගෙන ඇත.
දිනපතා  තැපැල් දුම්රිය 12 ක් ධාවනය   සිදු කෙරේ. අද තුන් වැනි දිනටත් මෙලෙස මෙම සියළු දුම්රිය නතර කර තිබේ."
කතෘ මණ්ඩලය  2019 අප්‍රේල් මස 23,"පාස්කු ඉරුදින දෙහිවලදී බෝම්බය පුපුරුවාගත් ප්‍රහාරකයා සහ ෂැංග්‍රිලා හෝටලයේ දෙවන බෝම්බකරු අන්තවාදී ක්‍රියාවලට සම්බන්ධ බවට වසර කිහිපයකට පෙර තොරතුරු පැවති බව පාස්කු ප්‍රහාරය සම්බන්ධයෙන් විමර්ශනය කෙරෙන ජනාධිපති කොමිසම හමුවේ අනාවරණය වුණා. කොමිසම එහිදී විමසා සිටියේ මොහොමඩ් ලතීෆ් ජමිල් මොහොමඩ් නමැති පුද්ගලයෙකු සම්බන්ධයෙන් තොරතුරු තිබුනේද යන්නයි.

එහිදී පිළිතුරු දුන් සාක්ෂිකරු වැඩිදුරටත් සදහන් කළේ ජමිල් නමැත්තා අන්තවාදී ක්‍රියාවලට සම්බන්ධ බවට පෙර සිටම තොරතුරු පැවති බවයි."
කතෘ මණ්ඩලය  2019 අප්‍රේල් මස 23,"( ඉන්දිකා රාමනායක) 
සැකකටයුතු ලොරියක් හා කුඩා වෑන් රියක්  කොළඹ නගරයට ඇතුළු වී ඇතැයි ලැබී ඇති තොරතුරක් මත  කොළඹ නගරයේ ආරක්ෂාව තර කිරීම සඳහා  පියවර ගෙන තිබේ.
මේ පිළිබඳව කොළඹ දිසාවභාර නියෝජ්‍ය පොලිස්පති විසින් කොළඹ දිසාවේ සිළුම ජ්‍යෙෂ්ඨ පොලිස් නිලධාරීන් හා කොළඹ දිසාවේ සියළුම පොලිස්ථාන  දැනුම්වත් කර ඇතැයි ද  පොලිස් මාධ්‍ය ප්‍රකාශක  පොලිස් අධිකාරී රුවන් ගුණසේකර මහතා පවසයි.
මේ හේතුවෙන් කොළඹ වරායේ ආරක්ෂාවද තර කිරීමට  වරාය ආරක්ෂක අංශ මගින් පියවර ගෙන ඇතැයි වරාය පොලිසිය සඳහන් කරයි ."
කතෘ මණ්ඩලය  2019 අප්‍රේල් මස 23,"(එච්. චන්දන)
 
පුද්ගලයකු පැහැරගෙන  ගොස් පහරදීමේ සිද්ධියක් සම්බන්ධව  පුත්තලම අධිකරණයට ඉදිරිපත් කළ පුත්තලම ප්‍රාදේශීය සභාවේ විපක්ෂ මන්ත්‍රී ලබන  02 දා තෙක් රක්ෂිත බන්ධනාගාර ගත  කරන ලෙස පුත්තලම දිසා විනිසුරු හා මහේස්ත්‍රාත් අරුණ ඉන්ද්‍රජිත් බුද්ධදාස මහතා නියෝග කළේය.
 
මෙලෙස රක්ෂිත බන්ධනාගාර ගත කරන ලද්දේ  පුත්තලම අට්ටවිල්ලුව - බෝධිරාජපුර පදිංචි  ශ්‍රී ලංකා පොදුජන පෙරමුණේ මන්ත්‍රීවරයකු වූ රදික සංජීව යන අයයි.
 
විපක්ෂ නායකවරයාගේ  වැඩිමල් සොයුරියකුගේ නිවසට ගොස් බැන තර්ජනය කිරීමේ සිද්ධියක් සම්බන්ධව, පුත්තලම ප්‍රාදේශීය සභාව නියෝජනය කරන ශ්‍රී ලංකා පොදුජන පෙරමුණේ මන්ත්‍රීවරයකුගේ  රියදුරකු මෙලෙස පැහැරගෙන ගොස් පහර දී තිබුණි.
 
විපක්ෂ මන්ත්‍රී පුත්තලම රෝහලේ ප්‍රතිකාර ලබමින් සිටියදී අත්අඩංගුවට ගෙන පුත්තලම අධිකරණයට ඉදිරිපත් කර තිබුණි. 
 
විපක්ෂ මන්ත්‍රී පහර කෑ  රියදුරු  පුත්තලම මූලික රෝහලේ ප්‍රතිකාර  ලබා පිටව ගොස් ඇත.
 
සිද්ධිය සම්බන්ධව පුත්තලම පොලීසිය පරීක්ෂණ මෙහෙයවයි."
කතෘ මණ්ඩලය  2019 අප්‍රේල් මස 23,"විනීතා එම් ගමගේ
ඩෙන්මාර්කයේ ධනවත්ම පුද්ගලයා වශයෙන් සැලකෙන ඇන්ඩර්ස් හොල්ච් පොව්ල්සන් මහතාගේ දරුවන් සිව්දෙනාගෙන් තිදෙනකුම ෂැංග‍්‍රිලා හෝටලයේ සිදුවූ ප‍්‍රහාරයෙන් මියගොස් අනෙක් දියණිය අතුරුදන්ව තිබේ. 
බි‍්‍රතාන්‍යයේ ඉඩම් වැඩිම ප‍්‍රමාණයක් හිමි පුද්ගලයා ලෙස සැළකෙන්නේ ද ඇන්ඩර්ස් හොල්ච් පොව්ල්සන් මහතාය. වංශාධිපතියෙකු වන හෙතෙම ඩෙන්මාර්කයේ ප‍්‍රසිද්ධ වෙළඳ සමාගමක් වන ඒ.එස්. ඕ.එස්. සමාගමේ වැඩිම කොටස් ප‍්‍රමාණයක හිමිකරු වේ.  එය නිමි ඇඳුම් සමාගමකි. සමාගම 1975 දී ආරම්භ කරන ලද්දක් වන අතර ලෝකයේ රටවල් 70 ක පිහිටි ප‍්‍රදර්ශනාගාර 3000 ක් පමණ මෙම සමාගමට අයත් වෙයි. ඇන්ඩර්ස් හොල්ච් පොව්ල්සන් මහතාට මෙම සමාගමේ කොටස් උරුම වී ඇත්තේ සිය මාපියන්ගෙනි.
ඔහු  මීට දින කිහිපයකට පෙර සංචාරයක් සඳහා මෙරටට  පැමිණ ෂැංග‍්‍රිලා හෝටලයේ නවාතැන් ගෙන ඇති අතර ඔවුන් එහි නිවාඩුව ගත කරන අයුරු දැක්වෙන ඡායාරූපයක් ද සමාජ වෙබ් අඩවියකට මුදා හැර තිබිණි. එහි සිදුවූ පිපිරීමෙන් ඔහුගේ දරුවන් තිදෙනෙක් මිය ගොස් ඇති අතර අනෙක් දියණිය අතුරුදන්ව ඇති බව සැලවේ.
සිද්ධිය සැලවීමත් සමඟ ඉන්දියාවේ නවදිල්ලි නුවර සිටින ඩෙන්මාර්කයේ තානාපතිවරයා ද තත්ත්වය පිළිබඳව සොයා බැලීම සඳහා ශ්‍රී ලංකාවට පැමිණ ඇතැයි වාර්තා වේ."
කතෘ මණ්ඩලය  2019 අප්‍රේල් මස 23,"(දයාරත්න ඇඹෝගම)
නොච්චියාගම පොලිසියට ලැබුණ තොරතුරක් මත  සිදු කල සෝදිසි මෙහෙයුමකදී පුපුරන ද්‍රව්‍ය  විශාල තොගයක් සමඟ සැකකරුවන් අට (08)දෙනකු අද (23) අත්අඩංගුවට ගැනීමට පොලිසිය සමත් විය.
නිවස පරික්ෂා කිරීමේදී එහි තිබු ජෙලග්ට්නයිට් කූරු 314 ක්  ,ඇමෝනියා කිලෝ ග්‍රෑම් පන්සියයක් (500 ) ,    පුපුරුවා  හැරීමට භාවිතා කරන වයර් විශාල ප්‍රමාණයක්  පොලිසිය විසින් සොයා ගෙන ඇත. 
නොච්චියාගම නගරයේ ඉන්ධන පිරවුම් හල ඉදිරිපිට පිහිටි දෙමහල් නිවසක් පොලිසිය විසින් පරික්ෂා වට  ලක් කළ අතර එම නිවස තුළ  තිබි  මෙම පුපුරණ ද්‍රව්‍ය තොගය සොයා ගෙන තිබුණි.
මේ අවස්ථාවේ නිවසේ සිටි සැකරුවන් හය දෙනකු ද  අත්අඩංගුවට ගෙන තිබේ.
පොලිසිය මෙම නිවස පරික්ෂා කරමින් සිටි අවස්ථාවේ දී එම නිවසට පැමිණි වෑන් රථයක් හා එහි සිටි කාන්තවක් සමඟ තවත් සැකකරුවකුද   අත් අඩංගුවට ගත්  බව පොලිසිය පැවසිය. 
අත්අඩංගුවට ගත්  සැක කරුවන් අතර සිටින එක් සැකකරුවකු පසුගිය  ප්‍රාදේශීය  සභා මැතිවරණයේ දී එක්සත් ජාතික පක්ෂයෙන් තරග කළ අපේක්ෂකයෙකි.   
මෙම    පුපුරණ ද්‍රව්‍ය තොගය  තිබු නිවසේ හිමි කරු මිට පෙරද පුපුරණ ද්‍රව්‍ය ළග තබාගෙන සිටීමේ වරදට අධිකරණය මගින් දඩුවම් ලැබූ අයකු බවද පොලිස් පරීක්ෂණවලදී අනාවරණය  වී තිබේ.
නොච්චියාගම පොලිසිය හා විශේෂ කාර්ය බලකායේ බෝම්බ  නිෂ්ක්‍රීය අංශයේ නිළදාරීන් එක්ව  මෙම සෝදිසි මෙහෙයුම සිදු කරන ලදී.
 තබුත්තේගම සහකාර පොලිස් අධිකාරී අනුර ද සිල්වා මහතාගේ උපදෙස් මත නොච්චියාගම පොලිස්ථානාධිපති ප්‍ර.පො.ප.ප්‍රසාද් ජතිලක මහතාගේ මුලිකත්වයෙන් වැඩි දුර පරික්ෂණ කටයුතු සිදු කෙරේ"
කතෘ මණ්ඩලය  2019 අප්‍රේල් මස 23,"(ඩයනා උදයංගනී සහ සුජිත් හේවාජුලිගේ) 
 
පාර්ලිමේන්තු ආරක්ෂාව දැඩි තර්ජනයකට ලක්ව ඇති බව ආරක්ෂක අංශ ප්‍රධානීන් අද (23) පැවසුවේ යැයි කතානායක කරු ජයසූරිය මහතා පාර්ලිමේන්තුවේදී  පැවසීය.
 
කතානායකවරයා මේ බව පැවසුවේ පසුගියදා ඇතිවූ ත්‍රස්ත ප්‍රහාරය හේතුවෙන් පාර්ලිමේන්තුව අද කැඳවූ අවස්ථාවේදීය.
 
පාර්ලිමේන්තු රැස්වීමට පෙර එම පරිශ්‍රයේ පැවති ආරක්ෂක අංශ ප්‍රධානීන් සමග සාකච්ඡාවට ත්‍රිවිධ හමුදාපතිවරුන් සහ පොලිස්පතිවරයා ද සහභාගි වූ බවත් එහිදී මේ බව හෙළිදරව් වූ බවත් කතානායකවරයා සදහන් කළේය."
කතෘ මණ්ඩලය  2019 අප්‍රේල් මස 23,"(විනීතා එම් ගමගේ)
 
ආගමික අන්තවාදය පතුරුවන තවුහිද් ජමාද් ඇතුළු සංවිධාන තහනම් කිරීමට පියවර ගන්නැයි ජනාධිපති මෛත‍්‍රිපාල සිරිසේන මහතාගෙන් ඉල්ලා සිටීමට බලාපොරොත්තු වනබව ශ්‍රී ලංකා නිදහස්  පක්ෂයේ මහලේකම් පාර්ලිමේන්තු මන්ත‍්‍රී දයාසිරි ජයසේකර මහතා ප‍්‍රකාශ කළේය.
 
එම සංවිධානවල කි‍්‍රයාකාරකම් නවතාලීමට ආරක්ෂක අංශවලට අවශ්‍ය පියවර ගත හැකි වන්නේ එසේ තහනම් කළහොත් පමණකැයි ද ජයසේකර මහතා කියා සිටියේය. 
 
තවුහිද් ජමාද් සංවිධානය තහනම් කිරීමට පියවර ගතහොත් එය ජාත්‍යන්තර වශයෙන් ද තහනම් කිරීමට බොහෝ රටවල් පියවර ගනු ඇති බව කී ජයසේකර මහතා එම සංවිධානයේ සිටින්නේ ඉතා සුළු පිරිසක් බවත් දැන් දැන් තහනම් කිරීමට  පියවර ගත යුතු බවත් කියා සිටියේය. 
 
කෙසේ වෙතත් එවැනි තහනමකට යාමට යම් කාලයක් ගත වනු ඇතැයි පැවසූ ශ්‍රීලනිප මහලේකම්වරයා එබැවින් ඒ සදහා ඉක්මන් පියවර ගත යුතු යැයි ද ප‍්‍රකාශ කළේය.
 
දයාසිරි ජයසේකර මහතා මේ අදහස් පළ කළේ ශ්‍රී ලංකා නිදහස් පක්ෂ මූලස්ථානයේ අද (23) පැවති මාධ්‍ය හමුවකට සහභාගී වෙමිනි."